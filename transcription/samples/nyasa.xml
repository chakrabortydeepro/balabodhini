<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title>MS National Museum Delhi 57.106/1224</title>
            </titleStmt>
            <publicationStmt>
                <p>Deepro Chakraborty PhD Dissertation</p>
            </publicationStmt>
            <sourceDesc>
                <msDesc>
                    <msIdentifier>
                        <placeName>
                            <settlement>New Delhi</settlement>
                            <region>Delhi</region>
                            <country>India</country>
                        </placeName>
                        <institution>National Museum</institution>
                        <repository>Manuscripts Department</repository>
                        <collection>1200 Sharada Manuscripts</collection>
                        <idno>57.106/1224</idno>
                        <!--<idno type="NCC">Vol. 3, p. 317a</idno>-->
                        <idno type="siglum">M<g rend="subscript">3</g></idno>
                    </msIdentifier>
                    <msContents>
                        <summary>[description of manuscript]</summary>
                        <msItem defective="true">
                            <!-- @defective: 'false' for complete, 'true' for incomplete -->
                            <author xml:lang="sa" role="author">Jagaddhara</author>
                            <!--<author xml:lang="sa" role="commentator">[commentator]</author>-->
                            <title xml:lang="sa">Bālabodhinī</title>
                            <title xml:lang="sa" type="commentary">Bālabodhinīnyāsa</title>
                            <!-- rubric, incipit, explicit, and finalRubric are given as examples -->
                            <incipit/>
                            <rubric/>
                            <explicit/>
                            <textLang mainLang="sa-Shrd">Sanskrit in the Sharada script</textLang>
                            <!-- @mainLang can be "sa-Deva", "sa-Mlym", "sa-Telu", "sa-Newa", etc. See ISO 15924 for more details. -->
                        </msItem>
                    </msContents>
                    <physDesc>
                        <objectDesc form="pothi">
                            <!-- @form can be "pothi", "book", scroll", etc. -->
                            <supportDesc material="birch-bark">
                                <!-- @material can be "paper", "industrial paper", "handmade paper", "palm-leaf", "palmyra palm-leaf", "talipot palm-leaf", "birch bark", "vellum", etc. -->
                                <extent>
                                    <measure quantity="4" unit="folios"/>
                                    <!-- @unit can be "folios" or "pages" -->
                                    <dimensions type="leaf" unit="cm">
                                        <!-- @unit can be "cm" or "in" -->
                                        <height/>
                                        <width/>
                                    </dimensions>
                                    <!--<dimensions type="written" unit="cm">-->
                                    <!-- dimensions of writing area -->
                                    <!--<height>[height]</height>
                                        <width>[width]</width>
                                    </dimensions>-->
                                </extent>
                                <!-- the following <foliation> tags are examples -->
                                <condition>last folio is faded</condition>
                            </supportDesc>
                        </objectDesc>
                        <handDesc>
                            <handNote scope="sole" script="śāradā" medium="black ink">
                                <p>Copied by the scribe</p>
                            </handNote>
                            <!-- <handNote scope="minor" script="english" medium="pencil mark">
                                <p>folio numbers by another hand</p>
                            </handNote> -->
                        </handDesc>
                        <additions>
                            <!-- the following additions are examples -->
                            <p>incomplete</p>
                        </additions>
                        <!-- <bindingDesc>
                            <p>[description of cover, binding, and/or stringholes]</p>
                        </bindingDesc> -->
                    </physDesc>
                    <history>
                        <origin>
                            <origDate>not found</origDate>
                            <!-- calendar can be "Vikrama", "Śaka", etc. Dates can be approximate or exact. -->
                            <origPlace xml:lang="en">Kashmir</origPlace>
                        </origin>
                        <provenance/>
                        <acquisition/>
                    </history>
                </msDesc>
            </sourceDesc>
        </fileDesc>
        <revisionDesc>
            <change when="2023-03-14" who="Deepro Chakraborty">Begins the document </change>
        </revisionDesc>
    </teiHeader>
    <text xml:lang="sa-Latn">
        <body>
            <milestone n="1r" unit="folio"/>
            <!-- @n is where the transcription begins, if not from the beginning of the manuscript -->

            <div n="1" type="prakaraṇa">

                <div n="1.1" type="pāda">

                    <l xml:id="BBP-1.1.1.1.1">yo nirmāti bibharti saṃharati ca krīḍānukampādibhir
                        <caesura/>
                         nirdehas trijagatpramāṇapariṣatkhyāto yadicchāṃ vinā |
                        <caesura/>
                         dātuṃ śaknuvate kadā cana phalaṃ karmāṇi no kutra cid
                        <caesura/>
                         vikhyātaḥ parameśvaraḥ sa tanutād vāgvaibhavaṃ vo vibhuḥ || 1 ||</l>

                    <l xml:id="BBP-1.1.1.1.2">vidyātīrthavihāraśālini paraṃ śrīśāradāsaṃśraye
                        <caesura/>
                         kauberyā harito lalāṭatilake kaśmīradeśe 'bhaye |
                        <caesura/>
                         yacchrīpadmapuraṃ purandarapuraprodyatprabhaṃ bhāsate
                        <caesura/>
                         tatrācāryavaro babhūva bhagavān somaḥ sa somaprabhaḥ || 2 ||</l>

                    <l xml:id="BBP-1.1.1.1.3">yas siddhāmṛtaśambhudarśitamahāvidyaḥ satāṃ mastakaḥ
                        <caesura/>
                         śāpānugrahatas tatāna paramaḥ somas tadīye 'nvaye |
                        <caesura/>
                         vidyāvān avatārakaḥ samuditaḥ sūryodaye 'rbodaye
                        <caesura/>
                         dhenūnāṃ pradadau sahasram amalaṃ cakre yaśaś candrikām || 3 ||</l>

                    <l xml:id="BBP-1.1.1.1.4">tatputraḥ sa manoharo guruvaro yajñair mahādakṣiṇair
                        <caesura/>
                         indratvagrahaśaṅkayā surapater bhītiṃ tatāna sphuṭam |
                        <caesura/>
                         tatputraḥ sa ca sodakaḥ samabhavad vedāntasiddhāntavid
                        <caesura/>
                         dhyāyaṃ dhyāyam iyāya devasadanaṃ devaṃ mṛḍānīpatim || 4 ||</l>

                    <l xml:id="BBP-1.1.1.1.5">sa śrīmān udapādi yodhakagurur yaddīkṣayā bhūbhujaḥ
                        <caesura/>
                         prājyaṃ rājyam apāstavairinikarās samyak ciraṃ cakrire |
                        <caesura/>
                         bhrātā yasya babhūva sarvaviditaḥ śrīkaṇṭharājānakaḥ
                        <caesura/>
                         śāpānugrahakṛd vicāracaturo yaḥ siddhatāṃ śiśriye || 5 || </l>

                    <l xml:id="BBP-1.1.1.1.6">yodhācāryasuto 'rjuno 'jani mahālakṣmīnivāso yato
                        <caesura/>
                         jāto 'haṃ śitikaṇṭhako 'nv ayam ahaṃ prāpa guroḥ śrīvarāt |
                        <caesura/>
                         nānāśāstravinirṇayāya bahuśas tīrthāntarāṇy abhramaṃ
                        <caesura/>
                         pūjāṃ gūrjaranāthamahmadasuratrāṇād avāpaṃ parām || 6 ||</l>

                    <l xml:id="BBP-1.1.1.1.7">śrīgorakṣapure 'dhigamya vibudhāt tarkaṃ paraṃ
                        karkaśaṃ
                        <caesura/>
                         śrīnāthād adhikāśi śeṣaracitaṃ mīmāṃsayā māṃsalam |
                        <caesura/>
                         bhāṣyaṃ śrīvaradeśvarāc ca jayinā kaśmīrabhūmībhujā
                        <caesura/>
                         śrīkaṇṭhena sahodareṇa ca yataḥ saṃprārthito 'smi svayam || 7 ||</l>

                    <l xml:id="BBP-1.1.1.1.8">yo bālabodhinyabhidhāṃ budhendro
                        <caesura/>
                         jagaddharo yāṃ vitatāna vṛttim |
                        <caesura/>
                         tannaptṛkanyātanayātanūjo
                        <caesura/>
                         vyākhyāmi tāṃ śrīśitikaṇṭhako 'lpam || 8 ||</l>

                    <l xml:id="BBP-1.1.1.1.9">tatsamprārthanayānayā nayavidāṃ durge 'pi mārge mayā
                        <caesura/>
                         cāpalyaṃ yad akāri tat kṛtadhiyo yūyaṃ kṣamadhvaṃ budhāḥ |
                        <caesura/>
                         hāraṃ hāram ahārya mohamahitaṃ śabdārthayoḥ saṅgatiṃ
                        <caesura/>
                         kāraṃ kāram idaṃ bhavadbhir abhito rakṣyaṃ gṛhītakṣaṇaiḥ || 9 ||</l>

                    <l xml:id="BBP-1.1.1.1.10">grāme grāme 'grahārān maṭhadharaṇiyutān karmaṭhebhyaḥ
                        kaṭhebhyaḥ
                        <caesura/>
                         sabhyebhyo yo vyatārīd ripugurunagarīr yo garīyān abhaitsīt |
                        <caesura/>
                         akṣāṇyakṣīṇaśaktir vyavahṛticaturo yo vyajaiṣīc ca tasmin
                        <caesura/>
                         bhūjānau hassanākhye bhuvam avati mayā tanyate grantha eṣaḥ || 10 ||</l>

                    <l xml:id="BBP-1.1.1.1.11">sarvakṣmāpatimaulihāritanavaprājyasvarājyaḥ paraṃ
                        <caesura/>
                         tattvātattvavicārakāridhiṣaṇo gāmbhīryaśauryānvitaḥ |
                        <caesura/>
                         kaśmīrādhipatiḥ kṛpājalanidhir vikhyātakīrtiś citaṃ
                        <caesura/>
                         jīyād haidaraśāhisūnur anaghaḥ kandarpadarpāpahaḥ || 11 ||</l>


                    <p xml:id="BBP-1.1.1.1.12"> sadācārānumitaśrutipratipāditakartavyatākaṃ
                        prāripsitaprabandhapratibandhakavighnaughavighātakārakaṃ namaskāraṃ
                        parameśvaragocaraṃ praṇināya granthakāraḥ ||</p>

                    <!-- Bālabodhinī begins -->


                    <l xml:id="BB-1.1.1.1">oṁ | namaś śivāya niśśeṣakleśapraśamaśāline |
                        <caesura/>
                         triguṇagranthidurbhedabhavabandhavibhedine ||</l>


                    <p xml:id="BBP-1.1.1.1-1"> śivāya parameśvarāya namo 'stv iti sambandhaḥ | atra
                        yady api yatrānyat kriyāpadaṃ nāsti tatrāstir bhavantīparaḥ prayoktavya iti
                        vacanād astīty asyādhyāhāraprayogaḥ prāpnoti | tathāpi
                        bahutaraduẖkhānanubandhitve kṛtijanyatve ca satīṣṭasādhanatāyāṃ vidhāv
                        anumatyādāv arthe pañcamī | parasmaipadaprathamapuruṣaikavacanānto 'stir
                        itarapadārthasaṃsarge
                        parapadārthaniṣṭhātyantābhāvaprayogitāvacchedakadharmaśūnyatālakṣaṇayā
                        yogyatayā sambandhanīyaḥ | tathā ca prayogaḥ |
                        <lg type="quote">
                            <l>trilokyām iha kas trātas tritāpyā nopatāpitaḥ |</l>
                            <l>tasmai namo 'stu te yas tvaṃ tannirvāṇāmṛtahrada </l>
                        </lg>
                         iti ||</p>

                    <p xml:id="BBP-1.1.1.1-2"> nanu namaś śabdena svāpakarṣabodhanānukūlo
                        vyāpāraviśeṣo dyotyate | svasyāpakarṣaś cānyotkarṣe sati bhavati | sa eva
                        katham ity ata āha niśśeṣakleṣapraśamaśālina iti | niśśeṣāḥ sūkṣmā asūkṣmāś
                        ca ye kleśāḥ pañcāvidyāsmitārāgadveṣābhiniveśās teṣāṃ yaḥ praśamas
                        traikālikābhāvas tena śālī ślāghyaśīlas tasmai | parameśvare kleśānām
                        atyantābhāvaḥ samasti | na svātmani | iti parameśvarasyotkarṣavattvān
                        namaskaraṇīyatvam ity arthaḥ | kleśaśabdasyopalakṣaṇatayā
                        karmavipākāśayagrahaṇe kleśakarmavipākāśayair aparāmṛṣṭāyeśvarāya namo 'stv
                        ity arthaḥ sampadyate | yad vā, kleśaśabdena traya eva rāgadveṣamohā ucyante
                        | asmitābhiniveśayor atraivāntarbhāvavacanāt | śāḍṛ ślāghāyām ity asya
                        bhauvādikasyātmanepadino rūpam | nāmnyajātau ṇinir iti ṇiniḥ ||</p>

                    <p xml:id="BBP-1.1.1.1-3"> nanu parameśvarasya kleśātyantābhāvo 'stu | kiṃ
                        tāvatā namasyatām upayāti | yāvatā yasya yāvat susamīhitadāyitvaṃ nāvasīyate
                        tāvat taṃ ko 'pi na namasyatīty ata āha
                        triguṇagrandhidurbhedabhavabandhavibhedine iti | trayas tritvasaṅkhyākāḥ |
                        ye guṇāḥ prītyaprītiviṣādātmakāḥ sattvarajastamaḥpadārthāḥ ta eva
                        paramatattvasaṅkocadāyitvād granthir iva granthis triguṇā eva
                        triguṇagranthis triguṇīkṛtagranthir iti yāvat | madhyapadalopī samāsaḥ |
                        tena durbhedo durvāro yo bhavo dehendriyaviṣayasambandharūpaḥ saṃsāraḥ sa
                        eva bandho bandhanaṃ taṃ vibhettuṃ śīlam asyeti tathā tasmai | yathā
                        viracitatriguṇagranthir bandho bhettum aśakyas tathāyam api saṃsāras tasyāpi
                        bhedakāyety arthaḥ | paramakāruṇikāt parameśvarād anyena kenacit kadācit
                        kathañcit paramapuruṣārthatām upagato 'tigahanasaṃsārabhedaḥ kartuṃ na
                        śakyate iti tadvidhāyinaḥ parameśvarasyaivāvaśyaṃ praṇatir vidheyā | yāvad
                        asau kadācit kathañcin mamāpi saṃsāraṃ bhetsyatīti bhāvaḥ |
                        namassvastītyādinā caturthī | durbheda ity atreṣaddussuṣvityādinā karmaṇi
                        khal | bandha iti bhāve ghañ ||</p>

                    <p xml:id="BBP-1.1.1.1-4"> yad vā, śivāya nama ity atra
                        muktiphalakaśabdavyutpattirūpaśivadāyitvam asya granthasyācireṇa kālena
                        samastīti prakāśayitum ādyaśloke śivapadaṃ prayuyuje bhaṭṭajagaddharaḥ
                        ||</p>

                    <p xml:id="BBP-1.1.1.1-5"> yad vā, śivāya paramaśivāya namo 'stu | nanu
                        kimarthaṃ paramaśiva eva namasyaḥ | yāvatā brahmādayo 'py asmaduttīrṇās
                        santi te 'pi namaskārakaraṇayogyā iti | nety āha | niśśeṣāḥ samastā ye
                        kleśaṃ prānti pūrayantīti kleśaprāḥ | māyādayaḥ | teṣāṃ śamaḥ |
                        atyantocchedaḥ | tena śālī ślāghyaśīlaḥ | māyādayo 'pi brahmādīnāṃ vidyante
                        | na tu paramaśivasyeti | sa eva bhagavān
                        anavacchinnaprakāśānandasvātantryaparamārthaḥ paramaśiva eva namasyaḥ |
                        yasyaiśvaryaleśakaṇikābhir īśvarībhūtatvaṃ brahmādīnāṃ samastīty arthaḥ |
                        prā pūraṇe ity asmād āto 'nupasargād ḍa iti ḍapratyayaḥ |</p>

                    <p xml:id="BBP-1.1.1.1-6"> yad vā, śāliñśabdo vantvartham āha | tatrabhavadbhiṣ
                        ṭīkākārair uktatvāt |</p>

                    <p xml:id="BBP-1.1.1.1-7"> nanu paramaśivasya māyādyabhāve 'pi kuto hetor
                        namaskāryatvam ity ata āha triguṇītyādi | triguṇānāṃ granthaḥ
                        triguṇagranthaḥ | sa vidyate yeṣāṃ te triguṇagranthinaḥ
                        paramatattvānabhijñāḥ | teṣāṃ yo durbhedo bhavo niścitaparamaśivarūpaviśeṣaḥ
                        kṣettrajñas tasya bandhaḥ svarūpāparijñānaṃ tasya vibhedī vināśakaraḥ | yaiḥ
                        kṣettrajñasya paramaśivatvaṃ na paryajñāyi teṣāṃ kṣettrajñe paramaśivatvaṃ
                        bodhayati paramaśiva iti | sa eva namasya ity arthaḥ | bhedaśabdo
                        viśeṣavācakaḥ | tad uktam |
                        <lg type="quote">
                            <l>bhedo dvaidhe viśeṣe syād upajāpe vidāraṇe </l>
                        </lg>
                         iti bhavo vidyate yasyeti bhavaḥ | arśaāditvād acpratyayaḥ |</p>

                    <p xml:id="BBP-1.1.1.1-8"> yad vā, trayo guṇās triguṇāḥ | ta eva grantho dhanaṃ
                        yasya sa triguṇagranthī, tathā | bhavā devādayaḥ sthāvarāntāḥ |
                        māyātattvāntarālaviparivartinaś caturdaśaprakārāḥ | teṣāṃ bandhaś
                        śubhāśubhavāsanātmakaṃ saṃsārakāraṇaṃ kārmaṃ malaṃ tasya vibhedī |
                        apūrṇammanyatābhinnavedyaprathāśubhāśubhavāsanātmakāṇavamāyīyakārmamalasambhave
                        'pi devādīnāṃ saṃsṛtikāraṇaṃ kārmaṃ malam | tad uktam |
                        <lg type="quote">
                            <l>devādīnāṃ ca sarveṣāṃ bhavināṃ trividhaṃ malam |</l>
                            <l>tathāpi kārmam evaikaṃ mukhyaṃ saṃsārakāraṇam </l>
                        </lg>
                         iti |
                        <lg type="quote">
                            <l>śāstradraviṇayor granthaḥ | </l>
                        </lg>
                    </p>

                    <p xml:id="BBP-1.1.1.1-9"> yad vā, niśśeṣāḥ samastā ye kleśaprā jagataḥ
                        kaṣṭapradā andhakādayo 'surāḥ tān śyati tanūkaroti niśśeṣakleśapraśaḥ | sa
                        cāsau maśālī ca | maśabdaś candravācakaḥ |
                        <lg type="quote">
                            <l>maś śivaś candramā vedhā mā ca lakṣmīr nigadyate | </l>
                        </lg>
                         iti vacanāt | mena candreṇa śālate iti maśālī candramauliḥ |</p>

                    <p xml:id="BBP-1.1.1.1-10"> yad vā, śivāya parameśvarāya namaḥ karomīti
                        sambandhaḥ | ṇamu prahvatve ity asmād asunpratyayānto namaśśabdo nāvyayaḥ |
                        tasya ca karmatve karomīti padaṃ prayoktavyam | kṛbhvastayaḥ
                        kriyāsāmānyavacanā iti karoteḥ prathamaparityāge kāraṇābhāvāt
                        prāthamyenāvilambopasthitikatvāt sarvadhātvarthānuyāyitvāc ca | śivāya kiṃ
                        viśiṣṭāya niśśeṣakleśapraśamaśāline | niśśeṣāṇāṃ viśveṣāṃ saṃsārakhinnānāṃ
                        yaḥ kleśaḥ duẖkham ekaviṃśatiprakāraṃ tasya yaḥ praśamaḥ prakarṣeṇa śāntiḥ
                        tena śālī utkarṣavān tasmai
                        samānādhikaraṇaduẖkhaprāgabhāvāsahavṛttiduẖkhadhvaṃsaprādāyety arthaḥ |
                        <lg type="quote">
                            <l>kleśo duḥkhe 'pi rāgādau vyavasāye 'pi ca kvacit | </l>
                        </lg>
                         atra pramāṇam ātmakālādyāvṛttidhvaṃsapratiyogyavṛtti duẖkham |
                        duḥkhaprāgabhāvānadhikaraṇādhikaraṇadhvaṃsapratiyogivṛttikāryamātravṛttidharmatvāt
                        pradīpavad ityādi | anyac ca | kiṃ viśiṣṭāya
                        triguṇagranthidurbhedabhavabandhavibhedine | trayas tritvasaṅkhyākā guṇā
                        nityajñānecchāprayatnā yasya sa triguṇaḥ | tathā granthivad
                        granthināmadheyavyādhivad durbhedo duẖkhena nivāryo yo bhavabandhaḥ
                        saṃsāranidānaṃ dṛḍhabhūmikaṃ savāsanaṃ mithyājñānaṃ tasya vibhedī | avaśyaṃ
                        vināśako na tūpekṣakaḥ | bandha ity atra tu badhyate 'neneti karaṇe ghañ |
                        vibhedīty āvaśyake ṇiniḥ | īśvarasya dehābhāvāt sukhādīnām asiddheḥ
                        sāmānyaguṇānāṃ saṃyogādīnām atrānupayogāt traya eva nityajñānecchāprayatnāḥ
                        saṅgatāḥ | yat tu kaiścij jñānasukhecchāprayatnadharmā īśvare santīty uktaṃ
                        tatra yatno vidheyaḥ |</p>

                    <p xml:id="BBP-1.1.1.1-11"> nanu śivasadbhāve pramāṇavirahāt kasya
                        namaskāryatvam | ucyate, anumānāgamāv atra pramāṇe vidyete | tathā hi
                        adṛṣṭadvārakopādānagocarakṛtyajanyāni | janyāni samavetāny
                        adṛṣṭaprāgabhāvavyāpyaprāgabhāvāpratiyogyupādānagocarā parokṣajñānacikīrṣayā
                        kṛtimajjanyāni samavetatve sati prāgabhāvapratiyogitvāt | yad evaṃ tad evaṃ
                        yathā ghaṭas tathā caitāni tasmād adṛṣṭaprāgabhāvetyādi |
                        <lg type="quote">
                            <l>viśvataścakṣur uta viśvatomukho viśvatobāhur uta viśvataspāt |</l>
                            <l>saṃ bāhubhyāṃ dhamati saṃ patattraiḥ dyāvābhū janayan deva ekaḥ </l>
                        </lg>
                         iti | tathā ca liṅgapurāṇam |
                        <lg type="quote">
                            <l>apāṇipādodarapārśvajihvo hy atīndriyo vyāpi susūkṣma ekaḥ |</l>
                            <l>paśyaty acakṣuḥ sa śṛṇoty akarṇo na cāsya buddhaṃ na ca buddhir asti
                                |</l>
                            <l>sa veda sarvaṃ na ca tasya vettā tam āhur agryaṃ puruṣaṃ mahāntam
                            </l>
                        </lg>
                         iti | </p>

                    <p xml:id="BBP-1.1.1.1-12">atra vṛttyanuprāsādayo 'laṅkārāḥ |
                        śivaprabhāvakhyāpanena granthakartuḥ śivaṃ prati ratyākhyo bhāvo 'bhivyajate
                        iti bhāvadhvaniḥ ||</p>

                    <p xml:id="BBP-1.1.1.1-13">nanu namaskāro maṅgalam ucyate | tac cāmunā granthaṃ
                        praṇinīṣuṇā kimarthaṃ viracitam | samāptiṃ prati kāraṇatvād iti cet, na,
                        anvayavyatirekābhyāṃ samāptiṃ prati kāraṇatvasyāvidyamānatvāt, akṛte 'pi
                        namaskāre pramattānāṃ samāptisadbhāvāt kṛte 'pi namaskāre samāptivirahāt |
                        atha janmāntarīyaṃ maṅgalam iti cet, na, anyonyāśrayāt | abhīṣṭasamāptiṃ
                        prati kāraṇatve nirṇīte janmāntarīyaṃ maṅgalaṃ prakalpyam | kalpite ca
                        tasmin kāraṇatvam iti lokāvagatakāraṇatvenānyathāsiddheś ca | tasmāt
                        samāptiṃ prati kāraṇatvapramāṇābhāvān maṅgalasyākaraṇīyatvam iti cet, na |
                        maṅgalācāro vedamūlakaḥ | avagītaśiṣṭācāratvād darśācāravad ity anumitāyāḥ |
                        maṅgalam abhimatasamāptiṃ prati bodhayitryāḥ śruteḥ pramāṇasya sattvāt | na
                        ca vyabhicāraḥ, avibodhinyā śrutyā maṅgalaṃ samāptisādhanam iti
                        pramāpitatvāt | yatrāpy akṛte maṅgale granthasamāptir dṛśyate tatrāpi
                        tayaiva śrutyā liṅgena janmāntarīyasya maṅgalasyāvaśyam anumānāt | tac cedaṃ
                        maṅgalam ārabdhakarmaṇo 'ṅgaṃ karmārthitayā śiṣṭais tat pūrvaṃ kriyamāṇatvāt
                        phalāntarābhāve sati phalavat karmāripsamāne niyamatas tatpūrvaṃ
                        kriyamāṇatvāt | darśaprayājavad iti | śiṣṭācāramūlakaśrutyanumānābhyāṃ
                        tadarthitayā tatkartavyasya hi bodhanāt tatphalakatvabodhanāc ca | na ca
                        darśārambhasamaye kriyamāṇayārambhaṇīyayeṣṭyā vyabhicāraḥ |
                        darśārthitvenākriyamāṇatvād anyaphalaśruteś ca | tasmān maṅgalasya
                        vighnadhvaṃsadvārā samāptiṃ prayaṅgatvād granthārambhe 'vaśyakāryatvam |
                        paramārthatas tu maṅgalaṃ samāptau na hetuḥ, anvayavyatirekavyabhicārāt |
                        kin tu vighnadhvaṃso maṅgalasya phalaṃ prāyaścittavat | prāripsite vighno mā
                        bhūd iti kāmanayā maṅgalasyācaraṇād vighnābhāvasyābhilaṣaṇīyatvāc ca |
                        samāptiś ca svakāraṇād eva bhavati | yathā kārīryā vṛṣṭikāmo yajeteti
                        kārīrīsakāśān nidāghanivṛttimātraṃ vṛṣṭiḥ svakāraṇād eva | yatra maṅgalaṃ
                        vināpi samāptir bhavati tatra janmāntarād anuvartamānavighnātyantābhāva eva
                        hetuḥ | yatra tu maṅgale saty api samāptir na dṛśyate tatra vighnadhvaṃsaḥ
                        pratyekaṃ phalaṃ bhavaty eva | sāṅgād vaidikāt karmaṇaḥ
                        phalāvaśyambhāvaniyamāt | yatra samāptir na dṛśyate tatra vighnāntaraṃ
                        maṅgalānantarotpannavighno lokāvagatakāraṇābhāvo vā hetutām upayātīty alam
                        ativistareṇa ||</p>

                    <p xml:id="BBP-1.1.1.1-14"> nanu vināyakādidevatāṃ vihāya kimarthaṃ śivasya
                        namaskāro vihitaḥ | ucyate, śabdaśāstraṃ praṇinīṣor asya granthakṛto
                        jñānasyaivākāṅkṣaṇīyatayā tatpradāyakasyeśvarasyaiva namaskāro nyāyyaḥ | tad
                        uktam |
                        <lg type="quote">
                            <l>īśvarāj jñānam anvicched gatim icchej janārdanāt |</l>
                            <l>ārogyaṃ bhāskarād icched dhanam icched dhutāśanād </l>
                        </lg>
                         iti | <!-- tathā ca purāṇe |
                        <lg type="quote">
                            <l>vidyākāmas tu giriśaṃ dāmpatyārtham umāṃ satīm |</l>

                            <l>dharmārtha uttamaślokaṃ tantuṃ tanvan pitṝn yajet | </l>
                        </lg>
                         iti ca |-->
                    </p>

                    <p xml:id="BBP-1.1.1.1-15">nanu mānasavācikakāyikabhedāt trividhasya
                        namaskārasya sambhave 'pi vācika eva namaskāraḥ kathaṃ vihitaḥ | ucyate,
                        vācikamātraprastāvāt tādṛśa eva namaskāraḥ kartum ucitaḥ | na tv aparaḥ |
                        yad vā, vācikanamaskāra<pc> </pc>hetubhūtaḥ prathamo mānaso 'pi namaskāra
                        ākṣepyaḥ | kecit tu kāyamanovyāpārajanmanamaskārayor
                        asattvapratipādakapramāṇavirahāt tāv api tena vihitāv ity ācakṣate ||</p>

                    <p xml:id="BBP-1.1.1.1-16">atha parameśvaraṃ praṇamya sajjanādīn namasyati || </p>

                    <l xml:id="BB-1.1.1.2">diśi diśy amṛtadravaṃ sravantyaḫ
                        <caesura/>
                         prathayantyaẖ kṛtināṃ dṛśaḫ prasādam |
                        <caesura/>
                         viśadāḫ prasaranti yasya gāvas
                        <caesura/>
                         sa mahātmā jayati dvijādhirājaḥ ||</l>


                    <p xml:id="BBP-1.1.1.2-1"> diśi diśi kāṣṭhāyāṃ kāṣṭhāyām amṛtadrava
                        ivāmṛtadravas taṃ santoṣaṃ vā pīyūṣapravāhaṃ ca sravantyaḥ samutpādayantyaḥ,
                        kṛtināṃ puṇyavatāṃ dṛśo jñānasya dṛṣṭeś ca prasādam utkarṣaṃ prasannatāṃ ca
                        prathayantyo vistārayantyaḥ, viśadā vyākaraṇādidoṣarahitā nirmalāś ca yasya
                        gāvo vāco raśmayaś ca prasaranti samullasanti | sa mahātmā vipulabuddhis
                        tejassvarūpaś ca dvijādhirājaḥ sajjano nakṣattrādhipaś candraś ca jayati |
                        sarvotkarṣavān bhavati | jayatir atrākarmakaḥ | sarvotkarṣe vartate,
                        anekārthatvād dhātūnām | yatra sarvotkṛṣṭatvaṃ, tatra namaskāryatvam iti
                        nāntarīyakatayā namaskārasyākṣepān namasyo bhavatīti bhāvaḥ |</p>

                    <p xml:id="BBP-1.1.1.2-2">jayatu dvijādhirāja iti pāṭho 'sādhuḥ | jayateḥ
                        pañcamīparasmaipadaprathamapuruṣaikavacanaṃ na bhavati, tatrabhavatāṃ
                        vṛddhānām anuśāsanāt | dvijānām adhirājo dvijādhirāja iti ṣaṣṭhītatpuruṣaḥ |
                        na nirdhāraṇa iti ṣaṣṭhīsamāsapratiṣedho na bhavati | yataḥ | yatra trayaḥ
                        samudāya nirdhāryamāṇanirdhāraṇakāraṇāni sambhavanti tad eva nirdhāraṇam |
                        asya tu na tathāvidhatvam, nirdhāraṇahetor anupādānāt | </p>

                    <p xml:id="BBP-1.1.1.2-3">yad vā, adhiko rājā adhirājaḥ | dvijaś cāsāv adhirājaḥ
                        dvijādhirāja iti viśeṣaṇasamāsaḥ | viśeṣeṇaviśeṣyabhāvaṃ prati kāmacārāt
                        pūrvo nipāto na bhavati | samāsāntagatānām ity akāraḥ pratyayaḥ |</p>

                    <p xml:id="BBP-1.1.1.2-4"> yad vā, yasya diśi diśi sarvatra kṛtinām_ ṛtadravaṃ
                        satyajñānasvarūpam_ aṃ vāsudevaṃ paraṃ brahma sravantyo bodhayantyaḥ |
                        tathātmadarśanam amṛtatvasādhanam ity evaṃrūpaṃ kṛtaṃ vidyate yeṣāṃ te
                        kṛtinaḥ | teṣām abhyāsavatāṃ dṛśa īkṣakasya pratyagātmana
                        avidyādipratibimbitasya brahmaṇa eva sato jīvasya prasādam
                        avidyādipratibimbitatvābhāvarūpaṃ nairmalyaṃ brahmasvarūpatvaṃ prathayantyaḥ
                        pratipādayantyaḥ | tathā viśadā anādisiddhatvena doṣavigamān nirmalāḥ |
                        tathā dvijādhirājaḥ dvijeṣu brāhmaṇakṣattriyavaiśyeṣv adhikṛtā gāvo vācaḥ |
                        satyaṃ jñānam anantaṃ brahma | tat tvam asītyādayaḥ śrutayaḥ | prasanti
                        samullasanti | sa mahātmā mahas tejaḥ ātmā svarūpaṃ yasya tathā svaprakāśo
                        jayati | akāro bhagavān viṣṇuḥ |</p>

                    <p xml:id="BBP-1.1.1.2-5"> yad vā, am_ iti syāt paraṃ brahma | ṛtaśabdaḥ
                        satyavācakaḥ |
                        <lg type="quote">
                            <l>ṛtam uñchaśile toye dīpte satye 'bhipūjite</l>
                        </lg>
                         iti | dravaśabdo jñānārthaḥ | sarve gatyarthā jñānārthā iti vacanāt | evam
                        anyatrāpi |
                        <lg type="quote">
                            <l>dṛg darśane locane ca dṛg buddhāv īkṣake 'pi ca |</l>
                        </lg>
                         dvijān adhikṛtya dvijādhi | avyavībhāvaḥ | dvijādhi rājante iti
                        dvijādhirājaḥ | kartari kvip | brāhmaṇakṣattriyaviśām eva vede 'dhikāra
                        uktaḥ | na tu śūdrasya | tad uktam | brahmakṣattraviśo dvijāḥ |</p>

                    <p xml:id="BBP-1.1.1.2-6"> yad vā, amṛtadravam amṛtatvena brahmatvena dravaṃ
                        jñānaṃ sravantya iti |</p>

                    <p xml:id="BBP-1.1.1.2-7"> yad vā, diśi diśi sthāne sthāne dṛśas tattvajñānād
                        amṛtadravam apunarutpattiṃ mokṣaṃ sravantyo bodhayantyaḥ | tathā kṛtināṃ
                        prāṇināṃ prasādaṃ prakarṣeṇa sādaṃ māraṇaṃ prathayantyo viśadāḥ
                        prayogahetubhūtayathārthavākyārthajñānajanyatvān nirmalā yasya gāvo vacaḥ |
                        <lg type="quote">
                            <l>tam eva viditvātimṛtyum eti </l>
                            <l>nānyaḥ panthā vidyate 'yanāya,</l>
                        </lg>
                         vāyavyaṃ śvetam ajam ālabheta, aśvamedhena yajetetyādayaḥ prasaranti
                        prasphuranti | sa dvijādhirājaś candramauliḥ | mahātmā paramātmā jayati |
                        mṛtānāṃ prāṇināṃ dravo 'nyatra gamanaṃ punar utpattiḥ | na mṛtadravo
                        'mṛtadravo 'punarutpattiḥ punarjanmābhāvo mokṣaḥ | dṛśa iti pañcamī | kṛñ
                        hiṃsāyām ity asmād bhāve ktapratyaye kṛtam iti sidhyati | tata in |
                        dvijādhirājo vidyate yasyeti arśaāditvād ac |</p>

                    <p xml:id="BBP-1.1.1.2-8"> yad vā, yasya yasmān nārāyaṇāt prasādaṃ prasannam
                        amṛtadravaṃ jalapravāhaṃ prathayantyo diśi diśi sravantyo nadyaḥ prasaranti
                        tathā dṛśo jñānāni kṛtināṃ yogināṃ prasaranti tathā gāvo vācaḥ
                        bhagavadgītādīni śāstrāṇi nirmalāḥ prasaranti | sa mahātmā mahādhṛtiḥ
                        dvijādhirājo garuḍavāhano jayati |
                        <lg type="quote">
                            <l>amṛtaṃ yajñaśeṣe syāt pīyūṣe salile ghṛte |</l>
                            <l>ayācite ca mokṣe ca dhanvantarisuparvaṇoḥ |</l>
                            <l>syād amṛto 'mṛtāpathyāguḍūcyāmalakīṣu ca |</l>
                        </lg>
                         sravantī nimnagāpageti kośaḥ | prasādas tu prasannateti kośaḥ | ārśaāditvād
                        ac | yad vā, karmaṇi ghañ | dṛśa iti prathamābahuvacanam | dvije adhirāja
                        iti saptamītatpuruṣaḥ | yasyety apavādaviṣaye kvacid utsargasyāpi samāveśa
                        iti pañcamyarthe ṣaṣṭhī | yathā |
                        <lg type="quote">
                            <l>niśāmaya tadutpattiṃ vistārād gadato mama | </l>
                            <l>ātmadehamanobrahmasvabhāvadhṛtibuddhiṣu ||</l>
                        </lg>
                    </p>

                    <p xml:id="BBP-1.1.1.2-9"> yad vā, yasya gāvo netrāṇi somasūryahutāśā
                        amṛtadravaṃ pīyūṣadravaṃ saliladravaṃ ca sravantyaḥ, tathā kṛtināṃ
                        puṇyavatāṃ dṛśaḥ prasādaṃ dṛṣṭer anugrahaṃ prathayantyaḥ | tathā viśadāḥ |
                        viṣaṃ garalaṃ jalaṃ ca dyati nivārayantīti viṣadāḥ prasaranti | sa mahātmā
                        mahā brahmahā ātmā deho yasya sa brahmadveṣī dvijarājaḥ anantasarpadhārako
                        jayati | sūryahutāśau jalaṃ sravataḥ |
                        <lg type="quote">
                            <l>agnau prastāhutiḥ samyag ādityam upatiṣṭhate |</l>
                            <l>ādityāj jāyate vṛṣṭir vṛṣṭer annaṃ tataḥ prajā</l>
                        </lg>
                         iti vacanāt | candro mṛtasrāvakatvād viṣaghnaḥ | viśadā ity asya
                        viṣaśabdavācyagaralanāśakartṛparatve 'pi na doṣaḥ | yamakaśleṣacittreṣu
                        tālavyamūrdhanyayoḥ śakāraṣakārayor abheda iti vacanāt |
                        <lg type="quote">
                            <l>viṣaṃ tu garale toye viṣāyāṃ tu viśā bhavet |</l>
                        </lg>
                         maṃ brahmāṇaṃ hantīti mahā | mahā ātmā deho yasyeti mahātmā | kvip
                        brahmabhrūṇavṛttreṣv iti kvip | tad uktaṃ |
                        <lg type="quote">
                            <l>tavaiśvaryaṃ yatnād yad upari viriñco harir adha ityādi |</l>
                            <l>dvijarājaḥ śaśadhare sauparṇe nantabhogini |</l>
                            <l>pṛṣaṅke pānīye diśi dṛśi surendrapraharaṇe |</l>
                            <l>paśau raśmau svarge bhuvi vacasi gauḥ strīpuruṣayoḥ |</l>
                        </lg>
                    </p>

                    <p xml:id="BBP-1.1.1.2-10"> yad vā, yasya dvijādhirājaḥ mayūravāhanasya
                        etadvyākaraṇarūpā vācaḥ amṛtadravaṃ śabdabrahmajñānaṃ prathayantyas tathā
                        kṛtināṃ svalpābhyāsavatāṃ dṛśaḥ prasādaṃ buddheḥ prasannatāṃ sravantyo
                        vistārayantyaḥ prasaranti | sa mahātmā tejaso 'gneḥ ātmā deho yasya sa
                        kumāro jayati | mahaśabdasyākārāntasyāpi tejovācakatve na doṣaḥ | maha
                        uddhavatejasor iti dvyakṣarahakārānteṣu pāṭhāt | senānīr agnibhūr guha iti
                        kośaḥ | dvijādhirāja iti ṣaṣṭhī | dvije adhi dvijādhi | dvijādhi rājate iti
                        dvijādhirāṭ | kvip | yad vā, prathamā | ac pacādibhyaś cety ac | atra
                        bhagavataḥ kumārasya namaskāra ucitaḥ | yata etatprasādāsāditamahimnā
                        śarvavarmaṇaitad vyākaraṇaṃ viracitam |</p>

                    <p xml:id="BBP-1.1.1.2-11"> śleṣādayo 'laṅkārāḥ | jayaty
                        arthenārthāntarasaṅkramitena granthakartuḥ | sajjanādīn uddiśya
                        namaskāralakṣaṇaṃ vastv abhivyajyate iti vastudhvaniḥ | sajjanādeḥ
                        prabhāvakhyāpanena taṃ prati ratyākhyo bhavo 'bhivyajyate iti bhavadhvaniś
                        ca ||</p>

                    <p xml:id="BBP-1.1.1.2-12"> athātmana auddhatyaṃ pariharati | </p>


                    <l xml:id="BB-1.1.1.3">svasutasya śiśor yaśodharasya
                        <caesura/>
                         smaraṇārthaṃ vihito mayā śramo 'yam |
                        <caesura/>
                         upayogam iyād yadi prasaṅgād
                        <caesura/>
                         aparatrāpi tato bhaved avandhyaḥ ||</l>


                    <p xml:id="BBP-1.1.1.3-1">svasutasya svo 'bhinno yaḥ sutaḥ, tasyaurasyasya
                        putrasya śiśoḥ samīcīnasādhuśabdānabhijñasya yaśodharasya yaśodharanāmnaḥ
                        smaraṇārthaṃ samyak sādhuśabdavyutpattyarthaṃ mayā paṇḍitajagaddhareṇāyaṃ
                        śramo bālabodhinīrūpaḥ prayatno vihito viracitaḥ | prasaṅgād anyagranthānām
                        asannidheḥ | aparatrāpi yaśodharād anyatrāpi upayogam upādānam | yadi yasmin
                        kāle yasmād vā kāraṇād iyāt prāpnuyāt, tadā tasmin kāle tasmād vā karaṇād
                        avandhyo bhavet saphalatām āsādayet | sambhāvanāyāṃ saptamī | svaśabdena
                        svasmād asyābhinnatā bodhyate | tena snehabāhulyād yaśodharam uddiśyāyaṃ
                        granthaḥ kṛtaḥ | </p>

                    <p xml:id="BBP-1.1.1.3-2">yad vā prasaṅgād iti lyablope pañcamī | prasaṅgaṃ
                        prāpyety arthaḥ | śiśur vyākaraṇādāv apravīṇo na tu stanandhayaḥ | vihita
                        iti bhāve ktaḥ | na tv atīte virodhāt | vihitaṃ vidhānaṃ tad vidyate yasyeti
                        vihitaḥ | arśaāditvād acpratyayaḥ |</p>

                    <p xml:id="BBP-1.1.1.3-3">yad vā vidhīyate iti kṛtyayuṭo nyatrāpi ceti vartamāne
                        ktaḥ | </p>

                    <p xml:id="BBP-1.1.1.3-4">yad vā vipūrvād dhāñaḥ karaṇe vartamānād ādikarmaṇi
                        ktaḥ | nanv ādikarmadyotakānāṃ praśabdādīnām abhāve katham
                        atrādikarmatvāvagatiḥ | ucyate, prādikaṃ vināpy ādikarmāvagamyate | tathā ca
                        prayogaḥ |
                        <lg type="quote">
                            <l>idaṃ tattvātattvavyatikarakarāle ndhatamase </l>
                            <l>jaganmāyākārair iva hataparair hā vinihitaṃ |</l>
                            <l>tad uddhartuṃ śakto niyatam avisaṃvādivacanaḥ</l>
                            <l>tvam evātas trātas tvayi kṛtasaparyāḥ kṛtadhiya</l>
                        </lg>
                         iti | kṛtā kartuṃ prārabdhāsaparyāyais te kṛtasaparyā iti taṭṭīkākārair
                        vyākhyātam | evaṃ vanāyapītapratibaddhavatsām ityādāv api jñeyam || </p>

                    <p xml:id="BBP-1.1.1.3-5">atha prāmāṇiko loko viditasambandhābhidheyaprayojana
                        eva pravartate | na vyasanādhīnatayeti pravṛttyaṅgabhūtaṃ sambandhādikaṃ
                        granthādāv avaśyaṃ vaktavyam ity ata āha | </p>



                    <l xml:id="BB-1.1.1.4">iha yuktyanugānavadyahṛdyakramadṛbdhāẖ kṛtināṃ harantu
                        vācaḥ |
                        <caesura/>
                         matijāḍyalavaṃ lavaṅgajātīphalapotāsavilāsam āsajantyaḥ ||</l>


                    <p xml:id="BBP-1.1.1.4-1"> iha kātantre | yuktyanugānavadyahṛdyakramadṛbdhāḥ,
                        yuktyanugā nyāyānusāriṇyaḥ anavadyāḥ nirdoṣāḥ hṛdyakrameṇa
                        sahṛdayahṛdayāhlādakāriṇyā paripāṭyā dṛbdhā umbhitā lavaṅgajātīpotāsavilāsam
                        āsajantyo devakusumapunnāgakarpūraviśeṣavibhramaṃ samutpādayantyo 'rthān
                        mama vāca etadvṛttirūpāḥ | kṛtināṃ svalpābhyāsavatāṃ matijāḍyalavaṃ mateḥ
                        buddheḥ yaj jāḍyam ayathārthavastuviṣayatvaṃ, tasya lavo vilāsaḥ taṃ harantu
                        nivārayantu | yathā lavaṅgādibhir jāḍyaṃ nivāryate, tathānayā vṛttyā
                        yuktādiviśiṣṭayānyavṛttibhya utkṛṣṭayā svalpena kālena
                        sādhuśabdavyutpattyabhāvarūpaṃ jāḍyam apasaryate ity arthaḥ |
                        <lg type="quote">
                            <l>lavo leśe vilāse ca cchedane rāmanandane |</l>
                        </lg>
                         yad vā leśaśabdopādānam auddhatyaparīhārārtham | </p>

                    <p xml:id="BBP-1.1.1.4-2"> kṛtinām iti saṃsaṅge in | vṛttyanuprāsādayo 'laṅkārāḥ
                        | kātantram abhidhānam | abhidheyam sādhuśabdāḥ | tayor
                        abhidhānābhidheyalakṣaṇaḥ sambandhaḥ | prayojanaṃ sādhuśabdavyutpattiḥ |
                        prayojanaprayojanam adṛṣṭādi |</p>

                    <p xml:id="BBP-1.1.1.4-3">nanv etat sarvam asya prāmāṇye sati saṅgacchate | tad
                        eva kutaḥ | ucyate, śrutir etatprāmāṇyabodhikā samasti | tathā hi, ekaḥ
                        śabdaḥ samyag jñātaḥ sa prayuktaḥ svarge loke kāmadhug bhavati iti | tathā
                        cātharvaṇikā āmananti | dve vidye veditavye iti tasmād brahmavido vadanti |
                        parā caivāparā ca | tatrāparā, ṛgvedo yajurvedaḥ sāmavedo 'tharvavedaḥ śikṣā
                        kalpo vyākaraṇaṃ niruktaṃ chando jyotiṣam iti | tatra varṇajanmabodhikā
                        śikṣā | yajñakarmaṇām upadeśaḥ kalpaḥ | sādhuśabdānām anvākhyānaṃ vyākaraṇam
                        | anvarthasya prakāśakaṃ niruktam | cittravṛttalakṣaṇaś chandaḥ |
                        atīndriyaśubhāśubhādikarmaṇāṃ prakāśakaṃ jyotiṣam | prābhākarās tv aśvam
                        ālabhetety atrākāravakārayor madhyasthitasya varṇasya dantyatve
                        asvasyāvidyamānaṃ svaṃ dhanaṃ yasyeti daridrasyālambhanaṃ syāt | tālavyatve
                        tu turaṅgamasyeti saṃśayād aprāmāṇyaprasaktau vyākaraṇānusāreṇa aśūvyāptāv
                        ity asmād dhātor auṇādike pratyaye tālavyatvasya niścayād aśvālambanaśāstram
                        eva vyākaraṇasya prāmāṇyam āvedayatīty ācakṣate | yad vā, aśnute dhvānam ity
                        aśvaḥ | aśū pruṣilaṭikanikhaṭiviśibhyaḥ kvann iti kvanpratyayaḥ |</p>

                    <p xml:id="BBP-1.1.1.4-4"> nanu ko 'yaṃ śabdo yasya vyākaraṇena sādhutvam
                        asādhutvaṃ vā pratipādyate | ucyate, yenoccāritenārthaḥ pratīyate sa śabdaḥ
                        | tad uktaṃ kātyāyanena guruṇā bhagavatāpavarṣeṇa | gakāraukāravisarjanīyāḥ
                        śabda iti | uccāriteṣu hi gakārādiṣu dhenusvargāder arthasya pratītiḥ
                        samupajāyate | etad anye na manyante | tathā hi, kim amī varṇāḥ krameṇārthaṃ
                        bodhayanti, yaugapadyena vā | nādyaḥ, ādyavarṇād evārthāvagatāv
                        anyavarṇānarthakyaprasaṅgāt | na dvitīyaḥ, uccāritapradhvaṃsitvād varṇānāṃ
                        yaugapadyānupapatteḥ | vidyamānair evāvayavaiḥ samudāyaḥ samārabhyate | atha
                        mīmāṃsakanaye, vināśābhāvād varṇānāṃ samudāyaḥ samastīti cen na,
                        uccāraṇānantaraṃ vāyubhis tirodhānāṅgīkārāt | atha pūrvavarṇotpādito 'tiśayo
                        'ntyavarṇena saṅgato 'rtham avagamayati | atiśayaś ca pūrvavarṇasmṛtijanito
                        'ntyavarṇaviṣayānubandhī pratyaya iti cen maivam | ekasmṛtyuparūḍhānāṃ
                        varṇānām arthāvabodhakatve sati kramasmaraṇe nimittaṃ nāstīty utkrameṇa
                        smaraṇaṃ mantavyam | tena saro rasa ity aviśeṣapratyayena bhavitavyam iti
                        tasmād varṇasamūhair abhivyaṅgyaḥ sphoṭalakṣaṇo 'rthātmā śabdo mantavyaḥ |
                        na tu varṇāḥ śabdāḥ | sphuṭanti vikasanty arthā asmād iti sphoṭaḥ | sa ca
                        nityo niravayava eko niṣkramakaḥ | pramāṇaṃ cātra, śabdād uccāritāt
                        sarvathārthapratītyanyathānupapattiḥ | yady evaṃ kathaṃ śabdakāry ayaṃ
                        māṇavako dhvaniṃ kurvann ucyate iti satyam | abhivyaṅgyābhivyañjakayor
                        abhedopacārād bhaviṣyati | ye tu, aḥ viṣṇuḥ, uḥ brahmā, ityādayas te
                        sphoṭākhyaśabdābhivyaktikāraṇāny ekavarṇā ekadhvanayaḥ sphoṭaśabdavācyāḥ |
                        yad vā, ekasminn eva varṇe samūha āropyate |</p>

                    <p xml:id="BBP-1.1.1.4-5"> sādhutvaṃ ca vyākaraṇavyutpādyatvam | tena ye śabdā
                        vyākaraṇena vyutpādyante, te sādhavaḥ, netare | vyākaraṇasya ca phalam
                        āgamajñānam | tasya ca dharmārthakāmamokṣajñānam | tadanuṣṭhātuś
                        caturvargalakṣaṇaṃ phalam | tena vyākaraṇe sarvathādaro vidheyaḥ | uktaṃ ca
                        |
                        <lg type="quote">
                            <l>āpaḥ pavittraṃ paramaṃ pṛthivyām apāṃ pavittraṃ paramaṃ hi mantrāḥ
                                |</l>
                            <l>teṣāṃ hi sāmargyajuṣāṃ pavittraṃ maharṣayo vyākaraṇaṃ nirāhuḥ ||</l>
                            <l>rūpāntareṇa devās te vicaranti mahītale </l>
                            <l>ye vyākaraṇasaṃskārapavittritamukhā narā </l>
                        </lg>
                         iti | </p>

                    <p xml:id="BBP-1.1.1.4-6">iha kila kaścit sarvamaṅgalāliṅgito gaṅgādhara iva,
                        bhīmakirīṭirājamukuṭaluṭhanmaṇikoṭisaṃghṛṣṭapādapīṭho yudhiṣṭhira iva,
                        viracitānekavāhinīsaṃrambho 'mbhonidhir iva, vividhavibudhamaṇḍalīmaṇḍita
                        ākhaṇḍala iva, samāsāditāhīnabhogasaṃsargo garuḍavāhana iva, śrīsātavāhano
                        nāma rājā babhūva | sa sabhāsaṅgata ekadā kenacid vaideśikena kutaścit
                        kāraṇād rājan bhavān mūrkhaḥ kathaṃ rājyaṃ vidhatte, yo vijñaptim api na
                        budhyate, ity atīva nirbhartsito lalajje | tataḥ sa dvitīyadivase sarvān
                        sacivān rājanītikuśalān sarvaśāstravinirṇayanipuṇān paṇḍitāṃś cāhūya, yūyaṃ
                        mama ṣaṇmāsābhyantare śābdīṃ vyutpattiṃ vidadhadhvam | yad yuṣmabhyaṃ
                        rocate, tan mat prārthayadhvam iti vijñaptiṃ cakāra | tatra sarveṣu
                        paṇḍiteṣu tūṣṇīmbhūṣṇuṣu satsu niyatter akasmān nikhilaśāstravettā
                        śrīśarvavarmācāryo bhavatsamīhitaṃ karavai iti pratijñāṃ vidadhe | sa ca
                        santuṣṭena nareśvareṇācintyamahimnā
                        pramattamātaṅgatuṅgaturaṅgagāṅgeyādidānaiḥ santoṣitaḥ svasadanam upasasāra |
                        sa sārvais sarvaiḥ sambandhibhir ayam alpamedhāḥ katham evaṃ pratijñātavān
                        ity upahasita etat setsyati na veti cintayā gṛhaparisaraparivartinaṃ
                        bhagavantaṃ kumāram upavāsais toṣayāmāsa | santuṣṭaś ca kumāraḥ
                        svātmapradarśanapurassaraṃ prasiddhavarṇasamāmnāyagrahaṇe 'sya śarvavarmaṇaḥ
                        pratijñāsiddhir nānyatheti sādhitakramavarṇasamāmnāyānādareṇa
                        siddhakramavarṇasamāmnāyaparibhāṣaṇaprayojanakam idaṃ sūttraṃ praṇināya
                        ||</p>

                    <!-- Kātantra begins -->

                    <l style="sūtra" xml:id="KS-1.1.1"> oṁ siddho varṇasamāmnāyaḥ || </l>

                    <note type="gloss" place="above">varṇayanti kathayanti tāṃs tān arthaviśeṣān iti
                        varṇāḥ</note>
                    <note type="gloss" place="right-margin">sūcanāt sūtraṃ sūcayati tān tān
                        arthaviśeṣān iti sūtram</note>

                    <p xml:id="BB-1.1.1">asti siddhakramo varṇānām akārādīnāṃ samāmnāyaḥ pāṭho
                        mātṛkārūpaḥ | asti ca pāṇininā sve tantre pratyāhārārtham aparathā
                        sādhitakramaḥ | tatrāniyame prāpte niyamaḥ kriyate | iha tantre siddhakrama
                        eva varṇapāṭho vakṣyamāṇasvarādisaṃjñānām āśrayatvena grāhyo na sādhitakrama
                        iti seyam aniyame niyamaḥ paribhāṣā | akṣarāṇāṃ varṇasaṃjñāpy ata eva
                        varṇaśabdoccāraṇād boddhavyā | a ā i ī u ū ṛ ṝ ḷ ḹ e ai o au svarāḥ | ka kha
                        ga gha ṅa ca cha ja jha ña ṭa ṭha ḍa ḍha ṇa ta tha da dha na pa pha ba bha
                        ma ya ra la va śa ṣa sa ha aṃ aḥ ẖka ḫpa vyañjanāni | prayojanaṃ sarvatra
                        ||</p>

                    <note type="gloss" place="right-margin">mātā eva mātṛkā mūlākṣaraprabandharūpaḥ
                        ||</note>
                    <note type="gloss" place="?">tantryante vyutpādyante nena śabdā iti tantraṃ
                        vyākaraṇam | pratyāhriyante saṅkṣipyante 'smin varṇā pratyāhāraḥ | tadarthaṃ
                        pratyāhārārtham</note>

                    <note type="gloss" place="?">nanu samāmnāyo varṇānām eva yujyate tatkiṃ
                        varṇaśabdoccāraṇenetyāhākṣarāṇām iti | na kevalamidaṃ paribhāṣāsūtram api tu
                        saṃjñāsūtram apīty arthaḥ ||</note>

                    <note type="gloss" place="inline">svaryante śabdyante vyañjanāny ebhir iti
                        svarāḥ</note>


                    <p xml:id="BBP-1.1.1-1">ṣidhu saṃrāddhau | sidhyati sma gatyarthākarmaketyādinā
                        siddhyater akarmakāt kartari ktaḥ | rādhirudhīty anena veṭtvān na
                        ḍīṅśvīdanubandhety anena ceḍabhāve prāpte paratvād veṇnibandhana eveḍabhāvo
                        nyāyyaḥ | yad vā ṣidhū śāstre maṅgalye cetyasya rūpam idam | kecit ṣidha
                        gatyām ity asyedaṃ rūpaṃ, maṅgalārthādau vṛttir anekārthatvāt | dhātor
                        arthāntare vṛtter ity akarmakatvam ity āhuḥ | ghaḍhadhabhebhya iti dhatve
                        kṛte dhuṭāṃ tṛtīyaś caturtha iti dhasya daḥ | varṇa varṇane curāditvād in |
                        varṇayanti kathayanti tāṃs tān arthaviśeṣān iti pacāditvād ac | ino lopaḥ |
                        yad vā vṛṅ_ āvaraṇe | vriyante prayatnodīritena kaṇṭhādyabhihitena vāyunā
                        niṣpādyante iti | vṛṇvanti rundhanti kaṇṭhādikaṃ vyāpnuvantīti vā |
                        kṝprūvṛnidhāñbhyo na iti napratyayaḥ | mnā abhyāse samāṅpūrvaḥ samāmnānam
                        iti mnāteḥ svarāntatvāt svaravṛdṛgamīty ali prāpte tadapavādabhūtaḥ iṅābhyāṃ
                        ceti bhave ghañ | yad vā, 'nenaiva samyag āmnāyante 'smin varṇā ity
                        adhikaraṇe ghañ | āyir ādeśaḥ | saṃśabdena ca
                        samyaggrastanirastāmbūkṛtādivarṇadoṣarāhityaṃ dyotyate | varṇānāṃ samāmnāyo
                        varṇasamāmnāya iti bhedanibandhanayā ṣaṣṭhyā samāsaḥ | </p>

                    <p xml:id="BBP-1.1.1-2">yady api varṇebhyaḥ samāmnāyasya pāramārthiko bhedo
                        nasti, tathāpi likhyamānapaṭhyamānādyavasthābhedanibandhano bhedo 'ṅgīkāryaḥ
                        | sa ca ṣaṣṭhīsamāso bahuvacanāntena varṇaśabdenocitaḥ | na tv
                        ekavacanāntena, kramapāṭharūpasya samāmnāyasya bahuṣv eva sambhavāt | yady
                        evaṃ dvivacanabahuvacanāntānāṃ samāso na bhavatīty asya vacanasya kā gatiḥ |
                        ucyate, yatra vibhakter lope samāsāt tadartho nāvasīyate, tatra
                        dvivacanabahuvacanāntānāṃ samāso na bhavati | yathā rājapuruṣa ity atra
                        rājñoḥ rājñāṃ vā puruṣa iti | yatra tu samāsāt tadarthāvagatau pramāṇaṃ
                        samasti, tatra samāsa āvaśyakaḥ | yathā yuṣmatputra ity atra | atra tu
                        samāse saṅkhyāviśeṣapratītau samāmnāyaśabdasya pramāṇasyodaya iti bhavaty
                        eva bahuvacanāntena varṇaśabdena samāsaḥ | etad eva vakṣyati, varṇānām
                        akārādīnām iti | </p>

                    <p xml:id="BBP-1.1.1-3">nanu sarvatra vākyaṃ kriyayā parisamāptim eti | tataś ca
                        tadartho vagamyate | na cātra kriyā kācid upalabhyate | tat katham atra
                        vākyārthāvagatir iti cet satyam | yatrānyat kriyāpadaṃ na śrūyate, tatrāstir
                        bhavantīparaḥ prayoktavya ity astīty asyādhyāhārād vākyārtho vasīyate ity
                        ata āha, astīti | </p>

                    <p xml:id="BBP-1.1.1-4">yady api siddhaśabdasya siddham ākāśaṃ siddham odanaṃ
                        kaśmīreṣu siddha iti nityaniṣpannaprasiddhārthakatvam asti, tathāpīha
                        nityaniṣpannārthayor anupayogāt prasiddhārthatvam ucitam | prasiddhiś ca
                        yasya kasyacit kenacid dharmeṇa bhavati | asya tu varṇasamāmnāyasya
                        pāṇiniviracitākṣarasamāmnāyavilakṣaṇānupūrvīkatveneṣyata ity āha,
                        siddhakrama iti | lokaprasiddhānupūrvīka ity arthaḥ | yad vā, kramo
                        vṛddhaparamparā | tatra siddhaḥ siddhakramaḥ | rājadantādiṣu param iti
                        viśeṣeṇasyāpi kramaśabdasya paranipātaḥ | atra pakṣe pāṭha ity atra
                        krameṇety adhyāhāryam | varṇaśabdo nekārtho pi śabdaśāstraprastāvād akārādīn
                        varṇān vakti na brāhmaṇādīn ity āha, varṇānām akārādīnām iti | varṇaśabdena
                        varṇasambandhī lakṣyate | anyathā tasya kathaṃ pratītiḥ syāt | pāṭha iti
                        pāṭhamātram ity arthaḥ | mātṛkārūpa iti | mūlākṣarāprabandho mātṛkā |
                        tadrūpa ity arthaḥ | </p>

                    <p xml:id="BBP-1.1.1-5"> atha siddhaśabdasya
                        pratyāyyavyāvṛttyādhikaraṇatāvacchedakatvam iti tadvyavacchedyaṃ tātparyeṇa
                        pradarśayituṃ bhūmikāṃ racayati, asti ceti | caśabdaḥ
                        sādhitakramavarṇasamāmnāyaṃ samuccinoti | tena varṇānāṃ samāmnāyo parathā
                        cāstīti sambandhaḥ | aparathety asya vyākhyānaṃ pāṇininā sve tantre
                        pratyāhārārthaṃ sādhitakrama iti | yad vaitat
                        kaumāravyākaraṇātiriktavyākaraṇāpekṣayā pāṇiniviracitasya
                        kramasyānyaprakārasādhitatvam astīty ata āha, aparatheti |</p>

                    <p xml:id="BBP-1.1.1-6">pāṇininā sve tantra iti | paṇinor apatyaṃ pāṇinaḥ |
                        pāṇinasya praśasyam apatyaṃ pāṇiniḥ | iṇṇ ata itīṇ | vyākaraṇaviśeṣakārakaḥ
                        | tantryate vyutpādyante nena śabdā iti tantraṃ vyākaraṇam | anekārthatvāt
                        tu trikuṭumbadhāraṇe ity asya vyutpādane pi vṛttiḥ | pratyāhārārtham iti |
                        pratyāhriyante saṅkṣipyante smin varṇā iti pratyāhāraḥ | viśiṣṭānupūrvīkaḥ |
                        viśiṣṭānubandhavāṃś cākṣarasamāmnāyaḥ | aïuṇṇ ityādikaḥ śaṣasar_ hal
                        ityantaḥ | tasmai ity arthaḥ | </p>

                    <p xml:id="BBP-1.1.1-7">yady evaṃ tad atra kiṃ syād ity ata āha, tatrāniyama iti
                        | siddhasādhitakramayor varṇasamāmnāyayoḥ satoḥ katarasyātra grahaṇam iti
                        siddhakramavarṇasamāmnāyaparigrahaniyāmakam idaṃ sūtram ity arthaḥ | etad
                        evāha, iha tantre ityādi, kātantra ity arthaḥ |</p>

                    <p xml:id="BBP-1.1.1-8">vakṣyamāṇasvarādisaṃjñānām iti |
                        siddhakramavarṇasamāmnāyāparigrahe svarādisaṃjñānāṃ nirādhāratvaṃ
                        prasajyetety arthaḥ | nyāyaprāptam artham āha, na sādhitakrama iti | yathā
                        dakṣiṇena cakṣuṣā paśyatīty ukte rthād vāmena na paśyatīty artho vagamyate,
                        tathā siddhakramavarṇasamāmnāyo grāhya ity ukte 'rthān na sādhitakramo
                        gṛhyate ity artho vagamyate ity arthaḥ | etena niṣedhasūtram apīdam iti
                        darśitam | yad vā, siddhakrama evety atraivakārasya vyāvṛttyam āha, na
                        sādhitakrama iti | itiśabdo niyamasvarūpavyavacchedakaḥ | </p>

                    <p xml:id="BBP-1.1.1-9">yad vā hetau tena iti hetoḥ seyam aniyame niyamaḥ
                        paribhāṣeti sambandhaḥ kāryaḥ | seyam iti sūtrasambandhāt tad idam iti
                        vaktavye seyam iti yad uktaṃ, tat prakramyamāṇasya strīliṅgasya
                        paribhāṣāśabdasya sambandhād yujyate | tathā ca dṛśyate bhagavato
                        mahābhāṣyakārasya prayogaḥ |
                        <lg type="quote">
                            <l>kiṃ yat tadbhinneṣv abhinnaṃ cchinneṣv achinnaṃ sāmānyabhūtaṃ sa
                                śabda </l>
                        </lg>
                         iti | paribhāṣyate nayā kāryam iti paribhāṣā | pāṇinīyasya sādhitakramasya
                        varṇasamāmnāyasya vṛddhopāttatayā jhagity eva buddhau
                        pratibhāsamānatvenāntaraṅgatayā grahaṇayogyatve pi siddhasyāpi satas tasya
                        pratijñāsiddhyabhāvahetukatayā nirastatvāt
                        siddhakramavarṇasamāmnāyaparibhāṣaṇaprayojanam idaṃ paribhāṣāsūtram ity
                        arthaḥ | evaṃ ca siddhaśabdasya varṇasamāmnāyaviśeṣakatvād viśeṣaṇatvaṃ |
                        tena maṅgalam apy anenopaśrutyā pratyāyyate | vācyas tv asyārthaḥ prasiddha
                        iti bhāvaḥ |</p>

                    <p xml:id="BBP-1.1.1-10"> yad vā, agniṣṭomena svargakāmo yajetety
                        atrājñātajñāpano vidhiḥ | dadhnā juhotīty atra cānūdyamāno nuvādarūpeṇa
                        jñātajñāpano vidhir iti pūrvācāryaprasiddhasaṃjñānvākhyānena siddhasya
                        varṇasamāmnāyasyānūdyamānatvād vidhisūtram idam | ṭīkāyāṃ tu tridhaiva
                        paribhāṣādhikāravidhilakṣaṇāni sūtrāṇy uktāni |
                        saṃjñāniyamapratiṣedhānuvādātideśavikalpasamuccayā vidher eva bhedāḥ | </p>

                    <p xml:id="BBP-1.1.1-11">nanu samāmnāyaḥ pāṭhaḥ | sa ca varṇānām eva yujyate, na
                        tv anyeṣām iti varṇaśabdānupādāne pi varṇārtho vagamyate | tat kim atra
                        varṇaśabdopādānenety ata āha, akṣarāṇāṃ varṇasaṃjñāpīti | na kevalam idaṃ
                        paribhāṣāsūtram api tu saṃjñāsūtram apīty api śabdārthaḥ | akṣarāṇāṃ
                        varṇasaṃjñayā prayojanam atraiva sūtra iti bhāvaḥ | ata eva
                        varṇaśabdoccāraṇād iti | idaṃ bhinnādhikaraṇaṃ pañcamīdvayam | yato 'tra
                        śāstre varṇaśabdo kṣarāṇām eva vācako bhavatu na viprādīnām ata eva yad
                        varṇaśabdoccāraṇaṃ tasmād ity arthaḥ | </p>

                    <p xml:id="BBP-1.1.1-12">vyañjanānāṃ svaratvāśaṅkāṃ nirasyati, svarā iti |
                        kakārādīnāṃ hakārāntānām akārasahitānām eva vyañjanatvaṃ mā pramāṅkṣīd ity
                        ata āha, vyañjanānīti | eṣām akārasācivyena pāṭhaḥ sukhoccāraṇārthaḥ |
                        anyathārdhamātrāṇāṃ vyañjanānām uccāraṇaṃ kathaṃ syād iti bhāvaḥ | </p>

                    <p xml:id="BBP-1.1.1-13"> sūttraṃ punar vākyaviśeṣaḥ | tad uktam |
                        <lg type="quote">
                            <l>alpākṣaram asandigdhaṃ sāravad viśvato mukham |</l>
                            <l>astobham anavadyaṃ ca sūtraṃ sūtravido viduḥ ||</l>
                        </lg>
                         alpākṣaraṃ nirarthakākṣararahitam | asandigdhaṃ sāṃśayakapadarahitam |
                        sāravat siddhāntarūpārthamātrasyābhidhāyakam | viśvatomukhaṃ
                        prakaraṇānuvṛttyādibhir bahuviṣayakaṃ | astobham anadhikam
                        arthalabhyārthapradarśakapadarahitam iti yāvat | anavadyaṃ
                        durbodhatvaviphalatvavisandhikatvāprākaraṇikatvādidoṣarahitaṃ sūtraṃ
                        samīcīnaṃ bhavati | </p>

                    <p xml:id="BBP-1.1.1-14">tatra sūtrasyāpi vyākhyānaṃ ṣaḍvidham asti |
                        <lg type="quote">
                            <l>upodghātaḥ padaṃ caiva padārthaḥ padavigrahaḥ |</l>
                            <l>cālanā pratyavasthā ca vyākhyā sūtrasya ṣaḍvidhā ||</l>
                        </lg>
                         vyākhyātuṃ sūtroccāraṇam upodghātaḥ | upāśv avitataṃ kṛtvā ud iti
                        śāstrasyordhvam eva hanyate nivāryate vyākhyānaviṣayako vyāmoha ity
                        upodghātaḥ | vibhaktyekatvadvitvabahutvānuvādapūrvakavicchedaprakāśanaṃ
                        padaṃ | padābhiprāyaprakāśanaṃ padārthaḥ | samārambhakavākyakaraṇaṃ
                        padavigrahaḥ | hetvanuvṛttibhyāṃ labdhapadānām ākṣepaś cālanā | cālitasya
                        phalopanyāsaḥ pratyavastheti siddham || </p>

                    <p xml:id="BBP-1.1.1-15">atha bhagavatkumāradarśanasamāditatattvajñānaḥ
                        śrīśarvavarmācāryaḥ prāha |</p>


                    <l style="sūtra" xml:id="KS-1.1.2"> tatra caturdaśādau svarāḥ </l>

                    <p xml:id="BB-1.1.2-1">tatra mātṛkārūpe varṇapāṭhe ādau ye caturdaśa varṇās te
                        svarasaṃjñā bhavanti | a ā i ī u ū ṛ ṝ ḷ ḹ e ai o au | prayojanaṃ ro re
                        lopaṃ svaraś ca pūrvo dīrgha ityādi | vī rauti || </p>

                    <p xml:id="BB-1.1.2-2">dātṝjjvāśayatoṣita iti vaktavye dātḹjjvāśayatoṣita iti
                        bālena śaktivaikalyād yad apabhāṣitaṃ, tad anyo yadānukaroti bālo
                        dātḹjjvāśayatoṣita ity āheti tadānukaraṇe nāsti doṣa iti smaraṇāt sādhu
                        bhavati | tatsthasya ḹkārasya svarasaṃjñārthaḥ ḹkārasya pāṭhaḥ | tenātra
                        svarāt parasya vyañjanasya vyañjane pare dvirbhāvo vaktavya iti ḹkārāt
                        parasya jakārasya dvirbhāvaḥ | evaṃ mātḹr ity abravīc chiśur ityādau
                        svaratve sati ḹkārasya nāmitvān nāmiparo ram iti ḹkārāt parasya
                        visarjanīyasya rephaḥ | </p>

                    <p xml:id="BB-1.1.2-3">tatraśabda uttaratra saṃjñāsamāveśārthaḥ
                        svarasamānasaṃjñe krameṇa mā bhūtām iti | savarṇādisaṃjñānāṃ tu saṃjñino
                        nirdekṣyanta eva ||</p>


                    <p xml:id="BBP-1.1.2-1">tad_ saptamyekavacanaṃ ṅi | tasmiṃs tatra | tra saptamyā
                        iti trapratyayaḥ | asya vibhaktisaṃjñā vijñeyā ity anena vibhaktitve tatsthā
                        lopyā ity anenāsamāsārthe pi vākye vibhaktir lupyate | trapratyaye ca pare
                        tyadādyatvam akāre lopam ity akāralopaḥ | tatraśabdād ekatve vihitaḥ
                        sipratyayaḥ liṅgakāryatvād bhavati | tasādīnāṃ hi sarvanāmakārya eva
                        vibhaktitvaṃ na tv anyatra sipratyayasya ca lopo 'vyayāś ceti
                        vidhānasāmarthyāt | anyathā padatvaṃ na syāt | na
                        cādhikaraṇaśaktipradhānatvāt tatraśabdād adhikaraṇārthotpannāyāḥ saptamyā
                        eva lopo na prathamāyā iti vācyaṃ | tatraśabdasyādhikaraṇārthasya
                        liṅgārthatvāt tadabhidhānamātre utpannāyāḥ prathamāyā eva lopasyocitatvāt |
                        anyathā dātradāśādīnāṃ karaṇādisādhanānāṃ liṅgārthībhūtatvābhāvāt
                        tatroktāyāḥ prathamāyā abhāve dātraṃ tiṣṭhati dāśo yātītyādayaḥ prayogāḥ
                        asādhavaḥ syuḥ | kiṃ ca dātreṇa cchinnaṃ dāśāya dehītyādayaḥ prayogāḥ
                        paunaruktyād asādhavaḥ syuḥ |</p>

                    <p xml:id="BBP-1.1.2-2">catvār_daśan_śabdāv auṇādikatvān na sādhyete
                        granthagauravabhayāt | caturbhir adhikāś caturadhikā iti tṛtīyāsamāsaḥ |
                        caturadhikāś ca te daśa ceti śākapārthivāditvān madhyapadalopī
                        karmadhārayasamāsaḥ | caturo vā śabdasyety utvam | yad vā, paratvād
                        vyañjanāntasya yat subhor ity anenotvam | caturdaśan_ iti sthite
                        prathamābahuvacane jas | ṣaṣṭhī tu na bhavati, saṃjñāsaṃjñinor abhedopacārāt
                        | ghuṭi cāsambuddhāv iti dīrghaḥ | kateś ceti jaso luk | nimittābhāve
                        naimittikasyāpy abhāva iti dīrghābhāvaḥ | liṅgāntanakārasyeti nalopaḥ |
                        ḍudāñ_ āṅpūrvaḥ ādīyate prathamam upalabhyate iti upasarge daḥ kir iti kiḥ |
                        ālopo sārvadhātuka ity ākāralopaḥ | svṛ śabdopatāpayoḥ | svaryante śabdyante
                        vyañjanāny ebhir iti svarāḥ | puṃsi saṃjñāyāṃ ghaḥ guṇaḥ |</p>

                    <p xml:id="BBP-1.1.2-3">nanu svarā ity atra
                        laukikodāttaniṣādādisvarūpasvaraśabdārthasyānupayogāt
                        svarasaṃjñāvidhānasamaye saṃjñināṃ caturdaśānām akārādīnām
                        arthatvenāsiddhatvād arthaval liṅgasaṃjñāyā asambhavāt kathaṃ
                        prathamābahuvacanaṃ | saṃjñibhir arthaiḥ svaraśabdasyārthavattvāt
                        prathamābahuvacanam upapadyate | nanv aparatra saṃjñibhir arthair
                        arthavattvaṃ vaktuṃ yuktaṃ | na tv atra | yataḥ saṃjñāsaṃjñisambandho 'tra
                        kriyate, tat katham atra prathamābahuvacanaṃ | ucyate, saṃjñāśabdānāṃ
                        pūrvāvagatārthaparityāge 'rthāntaraparigrahe
                        nityaśabdārthasambandhasyānityatvāpattyāpasiddhānta āpadyate | tannirāsāya
                        sarvārthabodhakatvasvarūpaśaktimattvaṃ śabdasyāṅgīkāryam | evaṃ ca tādṛśena
                        śabdena niyatārthānabhidhāyakatvād dhānopādānādirūpo vyavahāraḥ kartuṃ na
                        śakyata iti tatsiddhyarthaṃ puṃsāṃ śaktimātraṃ niyamyate | na tv apūrvaḥ
                        kaścana sambandho vidhīyate | tenātra svaraśabdaś caturdaśavarṇānām eva
                        pratyāyakaḥ | evam ācāryasyodāttādyarthāntarāparigrahamātraṃ saṃjñākaraṇam |
                        tad uktam | sarvārthābhidhānayogyasya śaktiniyamamātraṃ saṃjñākaraṇam iti |
                        tataḥ svaraśabdasya caturdaśavarṇasvarūpārthenārthavattvāt
                        prathamābahuvacanaṃ saṅgacchate | yad vā, sarvatra śabdasya svarūpam evārtho
                        'ntaraṅgatvāt | svarūpādhyāsāc cārthāntare pratītiḥ | anyathā
                        svarganākatridivatridaśālayā ityādau samānārthatayā dvandvo na syāt |
                        bhinnārthānāṃ hi dvandva uktaḥ | yathā, dhavakhadirau cchindhītyādau |
                        tasmāt svaraśabdasya svarūpam evārthaḥ | tenārthenārthavattvāt svarā iti
                        bahuvacanam upapannaṃ | </p>

                    <p xml:id="BBP-1.1.2-4">mātṛkārūpe varṇapāṭhe iti viṣaye ity arthaḥ | a ā i ī
                        ityādi | eteṣu svaratvajātivyāpyā atvādijātir vartate | parāparabhāvena
                        jātidvayasya vyavasthānāt | prayojanam iti | svarasaṃjñayeti śeṣaḥ | yasya
                        yad uddiśya pravṛttis tat tasya prayojanam | vī rautīti | ruśabde vartamānā
                        ti | anvi adāder luk | ukārasya vṛddhir vyañjanādāv ity aukāraḥ | ghoṣavat
                        svarapara iti ratve kṛte ro re lopam ityādinā rephalopadīrghau | </p>

                    <p xml:id="BBP-1.1.2-5">nanv akārādīnāṃ bāhulyena svarasaṃjñayā prayojanaṃ
                        dṛśyate iti ḹkārasya svaratve kiṃ prayojanam ity ata āha, dātṝjjvāśayatoṣita
                        iti | dātur dānakriyākartur ya ṛjur akuṭila āśayaḥ abhiprāyaḥ, tena toṣitas
                        tuṣṭiviṣayatāṃ nīta ity arthaḥ | śaktivaikalyād iti | karaṇapāṭavarāhityād
                        ity arthaḥ | apabhāṣitam iti yad iti śeṣaḥ | vyākaraṇasiddhe pade vaktum
                        ucite nyādṛk padam uktam ity arthaḥ | tad anya iti | tad bālāpabhāṣitam anyo
                        bālasamīpavartī kim asau bāla ity āhety apareṇa taṭasthena pṛṣṭaḥ san
                        bālāpabhāṣitam eva kathayatīty arthaḥ | āheti svarūpavyavacchedakaḥ |
                        anukaraṇe iti | anukaraṇe śabdasya tādrūpyeṇābhidhāne sādhutvābhāvarūpaṃ
                        dūṣaṇaṃ nāstīty arthaḥ | sādhu bhavatīti | tad iti śeṣaḥ | yadānukaroti,
                        tadā tad anukaraṇaṃ sādhu bhavatīti sambandhaḥ | tatsthasyety
                        anukaraṇasthitasyety arthaḥ |</p>

                    <p xml:id="BBP-1.1.2-6">nanv anukāryasyāsādhutve tadanukaraṇasya sādhutvaṃ
                        katham | ucyate, yady apy anukāryānukaraṇayoḥ svarūpaṃ samānaṃ vidyate,
                        tathāpy arthabhedena śabdāntaratayānukaraṇasya sādhutvam iṣyate |
                        anukaraṇasyānukāryam arthaḥ | anukāryasya tv aśaktijanyasyārtho 'nyaḥ kaścit
                        | tad uktaṃ tridhā śabdo bhidyate svarūpataḥ svarato 'rthataś ca | kiṃ
                        cānukaraṇaṃ śiṣṭaiḥ prayujyate | tato 'vasīyate 'sya sādhutvam | tasmād
                        asādhuśabdānukaraṇaṃ sādhu bhavati | yat tu prakṛtivad anukaraṇam ity uktaṃ,
                        tac chāstrīyāṃ prakṛtim āśritya saṅgacchate | śāstrīyā ca prakṛtiḥ
                        sādhuśabdarūpaṃ na tv aśaktijam asādhuśabdarūpam | evaṃ yāny arthavanti
                        padāni vākyāni ca ye cāpabhraṃśā ye cānarthakā varṇā yāś
                        cāvyaktapadakyoktayas tadanukaraṇānāṃ sādhutvam aṅgīkāryaṃ | tathā
                        cāvyaktasādṛśyokteḥ prayogaḥ sādhuḥ |
                        <lg type="quote">
                            <l>pipipriya sasasvayaṃ mumumukhāsavaṃ dehi me |</l>
                            <l>tatatyaja dududrutaṃ bhabhabhājanaṃ kāñcanam </l>
                        </lg>
                         iti skhalitajalpitaṃ madavaśāt kuraṅgīdṛśaḥ pragehasitahetave sahacarībhir
                        adhyeyata iti |</p>

                    <p xml:id="BBP-1.1.2-7">nanv asādhvanukaraṇasya sādhutvakathanena kim iṣṭaṃ
                        sidhyatīty ata āha, teneti | anukaraṇasya sādhutvavyavasthāpanenety arthaḥ |
                        uktam artham anyatrātidiśati |</p>

                    <p xml:id="BBP-1.1.2-8">evam ityādi | atra mātḹr ity evānukāryaṃ nānyat tena
                        mātḹr ity atra repho bhavati | yad vā yoṣidḷkāraṃ paṭhatītyādau ḷvarṇasya
                        svaratve mukhyaṃ prayojanam iti | vargaprathamā ityādinā tṛtīyādisiddhiḥ
                        |</p>

                    <p xml:id="BBP-1.1.2-9">nanv ānantaryād eva varṇasamāmnāyasyātrānuvartanaṃ
                        bhaviṣyati | arthavaśāc ca saptamyā vibhaktipariṇāme viṣayatāvagamyate iti
                        kiṃ varṇasamāmnāyaparāmarśiṇā tatragrahaṇenety ata āha, tatraśabda iti |
                        neha varṇasamāmnāyānuvṛttaye tatragrahaṇaṃ kiṃ tarhi daśa samānā ity atra
                        svarasamānasaṃjñayor milanaṃ yathā syād ity evam artham ity arthaḥ | etad
                        evāha, svarasamānasaṃjña iti | anyathā kakārādīnāṃ samānasaṃjñāyāṃ satyāṃ |
                        pañcādau ghuḍ ityādau samānaḥ savarṇe ity anena dīrgho na syād iti bhāvaḥ
                        |</p>

                    <p xml:id="BBP-1.1.2-10">yady evaṃ teṣāṃ dvau dvāv ityādāv api tatraśabdaḥ
                        saṃjñāsamāveśārtho bhavatv iti nety āha, savarṇādisaṃjñānāṃ tv iti | yad
                        vānantarasya varṇasamāmnāyasya viṣayatvenānuvṛttau satyāṃ daśa samānā iti
                        sūtrārthaparyālocanayā prathamaparityāge kāraṇābhāvād ādimānām eva
                        kramavyavasthitānāṃ daśānāṃ varṇānāṃ samānasaṃjñā sidhyatīti |
                        prakaraṇāntaravyavadhāne pi, antyāt pūrva upadhetyādau
                        varṇasamāmnāyasyānuvṛttyarthaṃ tatragrahaṇaṃ | tenopadhāsaṃjñādividhāne
                        'ntyād varṇāt pūrvo varṇa evopadhāsaṃjñaḥ | tathā ca śiṣṭa ityādau śāser
                        idupadhāyā aṇ vyañjanayor ity anena varṇasya śakārasyopadhāsaṃjñakasyetvaṃ |
                        na tv antimād ās_ ity asmād varṇasamudāyāt pūrvasya śmātrasya | </p>

                    <p xml:id="BBP-1.1.2-11">nanu krameṇa nāmisaṃjñāyām avarṇavarjanād daśa samānā
                        ity atrāpi, ekārādīnīti dīrghādarśanāc cādāv ity avagamyate | tat kiṃ
                        prayojanam ādigrahaṇam iti cet satyaṃ | sukhārtham etat | svarā iti mahaty
                        api saṃjñā pūrvācāryaprasiddhyā vihitā | kāt prāk svarāḥ etaḥ samānā iti na
                        kṛtaṃ vaicitryāt || </p>



                    <l style="sūtra" xml:id="KS-1.1.3"> daśa samānāḥ </l>

                    <p xml:id="BB-1.1.3">tatrādāv ity eva | tatra mātṛkārūpe varṇapāṭhe ādau ye daśa
                        varṇās te samānasaṃjñā bhavanti | a ā i ī u ū ṛ ṝ ḷ ḹ | prayojanam | samānas
                        savarṇe dīrghībhavati paraś ca lopam ityādi | śivāptiḥ ||</p>

                    <p xml:id="BBP-1.1.3-1">śvasa prāṇane | ana ca | samananaṃ samānaḥ | bhāve ghañ
                        | asyopadheti dīrghaḥ | yathā tailapāyikāśabdavācyaprāṇiviśeṣe tailārthasya
                        pānārthasya cābhāve 'py avidyamānāvayavārthānugamane vuñpratyayaḥ
                        śabdasaṃskārāyaiva bhavati tathātra samananaṃ samāna iti bhāvārthasyābhāve
                        'pi ghañpratyayo na duṣyati | saṃjñāśabdair hi saṅketabalād eva saṃjñino
                        bodhyante | nāvayavārthānugamena |</p>

                    <p xml:id="BBP-1.1.3-2">tatrādāv ity eveti | anuvartate iti śeṣaḥ | etad
                        evānuvartate nānyat tatrabādhakād ity arthaḥ | evakāra
                        anyayogavyavacchedakaḥ | yad vā, tatrādāv ity etat sahāyam evedam api kāryaṃ
                        vidhīyate | na tv atra kevalam ity arthaḥ | nanu pūrvasūtre tatrādāv iti
                        padadvayasya kṛtakṛtyatayopakṣīṇaśaktikasyātrānuvṛttiḥ kathaṃ | ucyate,
                        tatsadṛśasya śabdāntarasyārthasiddhinimittakatvenātrānuvṛttir bhaviṣyati |
                        evaṃ sarvatra jñeyaṃ </p>

                    <p xml:id="BBP-1.1.3-3">prayojanam iti samānasaṃjñayeti śeṣaḥ | asmin pāde yatra
                        yatra prayojanam iti bhavati | tatra tatra tatsaṃjñayeti śeṣa iti mantavyam
                        | śivāptir iti | āpḷ vyāptau | bhāve ktiḥ | ṣaṣṭhītatpuruṣaḥ || ||</p>


                    <l style="sūtra" xml:id="KS-1.1.4"> teṣāṃ dvau dvāv anyonyasya savarṇau </l>


                    <p xml:id="BBP-1.1.4-1"> dvāv ity asya sthāne dviś ca padam iti vacanād
                        dūrīkṛtaprakṛtipratyayavibhāgaparikalpanaṃ dvau dvāv ity etac chabdāntaram
                        ādiśyata iti sthānivattvād aikapadyaṃ bhavatīti dvau dvāv ity ekaṃ padaṃ
                        yujyate | yad vā, dvau dvāv iti prakṛtipratyayavibhāgasya sphuṭaṃ
                        pratīyamānatvād āvṛttiviracitabhedāśrayaṇāt padadvayaṃ saṅgataṃ | tatra
                        nānābhidhāyakānām abhidheyasya kriyāguṇadravyair yugapat prayoktur vyāptum
                        icchāyāṃ vīpsāyāṃ savarṇaguṇena jātāyāṃ dvir vacanaṃ | anyonyaśabdo
                        'vyutpannaḥ parasparārthavṛttiḥ | yad vā, anyonyasyeti kriyāvinimaye dvir
                        vacanaṃ saś cāntaḥ puṃvadbhāvaś ca yathāsambhavaṃ lokopacārāt | anyasyā
                        anyasyāḥ kriyāyā vinimayo nyonyam | anyonyaparasparetaretarāḥ
                        kriyāsamabhihāre iti nipātitā ekavac ceṣyante | tena dvirvacanabahuvacane na
                        bhavataḥ | napuṃsakaliṅgāc caite | tataḥ ṣaṣṭhyekavacanaṃ | yad vā syād yat
                        tu pratirūpakam anyonyasyeti parasparārthe 'vyayapadaṃ kriyāviśeṣaṇe dvitīyā
                        | samāno varṇaḥ savarṇa iti karmadhārayaḥ | dṛgdṛśadṛkṣeṣu samānasya sa iti
                        yogavibhāgāt samānaśabdasya sabhāvaḥ |</p>

                    <p xml:id="BBP-1.1.4-2">teṣām iti nirdhāraṇe ṣaṣṭhī | anyonyaśabdaṃ vyākaroti,
                        akārasyākāra ityādi | evaṃ sarvatreti | ivarṇovarṇādiviṣaya ity arthaḥ |
                        pūrvam eveti samānaḥ savarṇa ityādīty arthaḥ |</p>

                    <p xml:id="BBP-1.1.4-3">nanu sūtrārthaparyālocanayā hrasvadīrghayoḥ sāvarṇyasya
                        siddhatvād dvayor hrasvayoḥ dīrghayor vā sāvarṇyaṃ kathaṃ sidhyatīty ata
                        āha, samānāv ityādi | anvarthasaṃjñāvijñānād iti | anugatā arthenānvarthā |
                        sa cāsau saṃjñātasyāvijñānaṃ prabodhaḥ, tasmāt | avādayaḥ kruṣṭādyarthe
                        tṛtīyayeti tatpuruṣaḥ samāsaḥ | teneti sāvarṇyenety arthaḥ | </p>

                    <p xml:id="BBP-1.1.4-4">atha mamātretyādāv ekasyaiva varṇasya pratīyamānatvād
                        bhedābhāvena sāvarṇyāsaṃbhavāt kathaṃ dīrghādikam ity āśaṅkate | nanv eka
                        iti ekatvanimittavān ity arthaḥ | asau varṇa iti | akāra akārādir vety
                        arthaḥ | nyāyaprāptam artham āha, naitāv iti | yad vā, evakāravyāvartyam
                        āha, naitāv iti | etāv akārāv ākārau vā dvau dvitvasaṅkhyākau na bhavataḥ |
                        etau savarṇau sadṛśavarṇau ca na bhavata ity arthaḥ | atra hetum āha, sati
                        hi bhede iti | hir yasmād arthe bhidyate 'neneti bhedo vaidharmyaṃ tasmin
                        sati dvitvaṃ sadṛśavarṇatvaṃ ca yuktam atra tu bhedābhāvāt sāvarṇyaṃ na
                        sidhyatīty arthaḥ | ukte 'rthe vṛddhasammatim āha, yad āhur ityādi |
                        sāmānyam iti | sāmānyaṃ na tu jātir ity arthaḥ | sadṛśatāyāḥ iti | tadbhede
                        sati tadgatabhūyaḥ sāmānyavattāyā ity arthaḥ | upasaṃharati, tad ityādi |
                        tasmān mamātretyādāv uktayuktyā sāvarṇyābhāve dīrghādikaṃ na syād ity arthaḥ
                        | </p>

                    <p xml:id="BBP-1.1.4-5">uttaram āha, ucyate ityādi |
                        udāttādivarṇadharmakṛtabhedāśrayaṇād dvitvaṃ savarṇatvaṃ ca sidhyatīty
                        arthaḥ | akāra ity upalakṣaṇaṃ | tenākārekārādayo 'pi gṛhyante | udātta
                        ityādi | udātto varṇadharmas tadvān | tathā, anudātto varṇadharmas tadvān |
                        udāttānudātau varṇadharmau samāhriyete yasmin sa svaritas tadvān |
                        arśaāditvād acpratyayaḥ | tad uktaṃ, yadā sarvāṅgānusārī prayatnas tīvro
                        bhavati, tadā gātrāṇāṃ nigrahaḥ stabdhatā bhavati kaṇṭhavivarasya cāṇutvam,
                        vāyos tīvragatitvāt svarasya raukṣyaṃ bhavati, tam udātta iti, yadā tu
                        sarvāṅgānusārī mandaprayatno bhavati, tadā gātrāṇāṃ sraṃsanaṃ mārdavaṃ
                        bhavati, kaṇṭhabilasya cābilatvaṃ, vāyor mandagatitvāt snigdhatā bhavati,
                        tam anudātta iti, udāttānudāttasvarasannikarṣāt svarita ity ācakṣate |
                        svarabhedād iti | udāttādisvarabhedād ity arthaḥ | dvaidha ity
                        ekasyānekīkaraṇa ity arthaḥ | tāvad iti sampratīty arthaḥ | prakārāntareṇa
                        bhedaṃ prakaṭayati, yatrāpy eka iti | anunāsikarūpakadharmaviśeṣasahitas
                        tadrahitaś cety arthaḥ | uktam artham anyatrāpy atidiśati, evam ikārādiṣv
                        iti | anena prakāreṇātra sāvarṇyaṃ mantavyam ity arthaḥ | uktaṃ bhedaṃ
                        vṛddhasammatyā draḍhayati, tathā coktam ityādi | svarā
                        evānavacchinnasantatayo bahuśo vidhīyamānāḥ plutasaṃjñāṃ bhajante | traya
                        eva svarās traisvaryaṃ | na tu trisvarā eva traisvaryaṃ | saṅkhyayā saha
                        saṃjñāyām eva karmadhārayasyoktatvāt | yad vā, saṃjñābhyupagamād asya
                        bhaviṣyati | svārthe yaṇ | yaṇ ca prakīrtita iti prakīrtitagrahaṇāt |
                        ānunāsikyabhedāc ceti | nāsikādvitīyasthānatvabhedād ity arthaḥ | apy akāra
                        iti | apiśabdo bhinnakrama evākārāt paro jñeyaḥ | tena na kevalam akāro
                        'ṣṭādaśātmaka ākārādayo 'pīty arthaḥ | aṣṭādaśātmaka iti | aṣṭādaśa ātmano
                        rūpāṇi yasya sa tathā | svārthe kaḥ | hrasvadīrghaplutabhedena trayo kārāḥ |
                        te ca pratyekam udāttānudāttasvaritabhedena nava sampadyante | te ca
                        pratyekaṃ sānunāsikaniranunāsikabhedenāṣṭādaśa sampadyante | ḷvarṇasya
                        dīrghābhāvād dvādaśa prabhedā bhavanti | yadā tu, yadṛcchāśabde
                        'nukaraṇaśabde vā dīrghā bhaveyus tadā ḷvarṇasyāṣṭādaśa prabhedāḥ |
                        sandhyakṣarāṇāṃ tu hrasvābhāvād dvādaśa prabhedāḥ | kecit tu sandhyakṣarāṇy
                        apy aṣṭādaśaprabhedāny āhuḥ | </p>

                    <p xml:id="BBP-1.1.4-6">atha prakārāntareṇātra dvitvādisiddhaye bhedaṃ
                        darśayati, yatra tv iti | bhedāropeṇeti | bhedo vaidharmyādis tasyāropaḥ |
                        atasmiṃs tadbuddhis tenety arthaḥ | tadvad iti | abhede bhedāropeṇa
                        mamātretyādāv api dvitvādi bhaviṣyatīty arthaḥ | yady evaṃ, sarvatraiva
                        sāvarṇyaṃ prasajyetety arucau pakṣāntaram āha, athaveti | yad vā,
                        udāttādisvarakalpanā bhāṣāyāṃ nopayujyate ity ata āha, athavoccārakālādikṛta
                        iti | sarveṣu varṇeṣūccārakālasthānaprayatnādiviracitaḥ kaścana viśeṣa
                        āvaśyaka ity arthaḥ | tam āśrityeti | viśeṣam ity arthaḥ |</p>

                    <p xml:id="BBP-1.1.4-7">nanūccārakālādikṛtasya sūkṣmaviśeṣasyāvaśyaṃbhāvitvāt
                        samānānāṃ sāvarṇyaṃ siddham | punar vyañjanānāṃ kena prakāreṇa sidhyatīty
                        āśaṅkyāha, ata eveti | uccārakālādikṛtaviśeṣasyāvaśyaṃbhāvād ity arthaḥ |
                        vyañjanānām apīti | na kevalaṃ samānānām ity api śabdārthaḥ | evaṃ sati
                        kakārādīnāṃ cakārādibhiḥ samaṃ sāvarṇyaṃ syād iti nety ata āha,
                        samānasthānānām iti | kaṇṭhādisthānīyānāṃ kakārādīnāṃ tālvādisthānīyaiś
                        cakārādibhiḥ samaṃ sāvarṇyaṃ kathaṃ syād ity arthaḥ | tathā cāhuḥ
                        śikṣākārāḥ, yasminn āsyapradeśe sthitās te śrūyante kaṇṭhe vorasi vā
                        jihvāyāṃ vā tāluni mūrdhani dantamūleṣu dante vā dantoṣṭhayor voṣṭhayor vā
                        nāsikayor vā tat sthānam | tiṣṭhater adhikaraṇe nañpratyaya iti |
                        śvāsanādaghoṣādibhede pīti | śvāsanādaghoṣāḥ varṇadharmāḥ | tad uktaṃ sa eva
                        prāṇo nāma karma ūrdhvam ākrāman mūrdhni pratihato nivṛtto yadā koṣṭham
                        abhihanti | tadā koṣṭhe bhihitasya sato galabilasya saṃvṛtatvāt saṃvāro
                        varṇadharma upajāyate vivṛtatvād vivāraḥ | saṃvṛte galabile nādaḥ | avyaktaś
                        ca nādaḥ | vivṛte śvāsa uparivartī tau śvāsanādāv anupradānam ity ācakṣate |
                        yadā sthānābhighātaje dhvanau nādo nupradīyate tadā nādadhvanisaṃsargād
                        ghoṣaḥ | yadā śvāso nupradīyate | tadā śvāsadhvanisaṃsargād aghoṣo
                        varṇadharma udetīti | ādigrahaṇād aghoṣagrahaṇam | atha vyañjanānāṃ sāvarṇye
                        siddhe kim iṣṭaṃ syād ity ata āha | tena vaktetyādi sāvarṇyakathanena yadi
                        vyañjanānāṃ sāvarṇyaṃ na syāt tadā cavargasya kir asavarṇe ity anena
                        pṛcchatītyādu katvaṃ prasajyetety arthaḥ | uktam artham anyatrāpy atidiśati
                        | evam antasthānām apīti | apiśabdo bhinnakramaḥ | sa cānunāsikyabhinnānām
                        ity etasmād boddhavyaḥ | yad vā, yathāsthito 'pi śabdo mantavyaḥ | na
                        kevalaṃ vyañjanānām antasthānām apīty arthaḥ | teneti sāvarṇyenety arthaḥ |
                        antaratama iti | sadṛśatamaḥ sthānārthaguṇapramāṇebhya ity arthaḥ |
                        sānunāsika iti | anunāsiko nāma varṇadharmas tadvān ity arthaḥ | tvaṃ ramasa
                        ity atra parasavarṇo repha ādeśo makārasya mā bhūd ity evam arthaṃ
                        sānunāsika eveti padam | yadi sānunāsika eveti padaṃ na prayuñjīta | tadā
                        rephasya rephaḥ savarṇaḥ sambhaved ity āśaṅkayām akārasyāpi parasavarṇo
                        repho bhavet | yady evam antasthā dviprabhedāḥ sānunāsikā niranunāsikāś ca
                        rephoṣmāṇāṃ savarṇā na santīti vacanam anarthakaṃ | nānarthakaṃ tasya hi
                        sānunāsiko rephaḥ svarṇo rephasya nāsti | niranunāsiko repho rephasya
                        savarṇo bhavatīti tātparyāt |</p>

                    <p xml:id="BBP-1.1.4-8">nanv anyeṣāṃ mate ṛkāraḷkārayoḥ sāvarṇyaṃ yad asti, tad
                        asmanmate katham ity ata āha, ṛdupadhād ityādi | yad vā savarṇa iti
                        pūrvācāryasaṃjñāparigrahād eva samāno varṇaḥ savarṇa iti vyutpattyānyaḥ
                        kaścid anyasya savarṇa ity arthavijñānād anyonyārthatvam avagamyate ity
                        adhikam anyonyapadam ṛkāraḷkārayoḥ sāvarṇyaṃ bodhayati | atha prāguktam
                        arthaṃ viśadayati | sati hi tasminn iti ṛkāraḷkārayoḥ sāvarṇye ity arthaḥ |
                        hir yasmād arthe | tapara iti | taḥ paro yasmāt sa taparaḥ | tād api paras
                        taparo varṇa ity arthaḥ | tatkālasyeti tatkāla iva kālo yasya sa tatkāla ity
                        uttarapadalopī samāsaḥ | taparavarṇasahacaritakriyayā tulyakālasya
                        yenodāttādinā viśiṣṭa uccāritas tato nyair udāttādibhir guṇaiḥ
                        sambaddhasyety arthaḥ | nanu sa kālo 'sya bahuvrīhiḥ kasmān na vidhīyate |
                        ucyate | atra kālaśabdena kriyāviśeṣaḥ kathyate | uktaṃ ca |
                        <lg type="quote">
                            <l>ādityagrahatārādi parispandam athāpare ||</l>
                            <l>bhinnam āvṛttibhedena kālaṃ kālavido vidur </l>
                        </lg>
                         iti | evaṃ tacchabdena taparaparāmarśe sati taparo varṇaḥ kālaśabdena ca
                        kriyāviśeṣaḥ kathita iti varṇakriyāviśeṣābhidhāyinos taparakālaśabdayoḥ
                        sāmānādhikaraṇyaṃ na syāt | mātrikeṇeti | yāvatā kālenākṣṇor nimīṣonmeṣau
                        bhavatas tāvad uccāraṇakriyākālo varṇāvayavo mātrā tadvatā hrasvenety arthaḥ
                        | kḷpi pratiṣedha iti | kḷpi pratiṣedhasyānarthakyaṃ prasajyeta | tan mā
                        bhūd eṣa doṣa iti ṛkāraḷkārayoḥ sāvarṇyajñāpanaphalakaḥ kḷpi pratiṣedho
                        yujyata ity arthaḥ | raśruter iti ra iti śrutir upalabdhir yasya sa raśrutī
                        rephas tasyety arthaḥ | evaṃ laśrutir ity atrāpy ayam artho boddhavyaḥ |
                        uktaṃ ca, nābhipradeśāt prayatnaprerito vāyuḥ prāṇo nāmordhvam ākramann
                        uraḥprabhṛtīnāṃ sthānānām anyatamasmin sthāne prayatnena vidhāryante | sa
                        vidhāryamāṇaḥ sthānam abhihanti | tasmāt sthānābhighātād dhvanir utpadyate |
                        ākāśe sā varṇaśrutiḥ savarṇasyātmalābha iti | ṛkāre tu yāvad bhāgāv
                        ādyantavantau, tanmadhye repho rdhamātrātmeti | yad vā, akḷpi cṛter iti
                        jñāpakāt pratyayotpatteḥ prāg evāntaraṅgatvam ity ṛkārasya ḷkāraḥ | tataḥ
                        kalptum icchatīti sanpratyayo vidheyaḥ | </p>

                    <p xml:id="BBP-1.1.4-9">nanv anantaratvād eva samānānām atrānuvṛttir
                        bhaviṣyatīti teṣāṃgrahaṇaṃ vyartham iti cen na, anyaprayojanakatvāt tasya |
                        tathā hi, yady atra teṣaṃgrahaṇaṃ na kuryāt tadā viśeṣātidiṣṭaḥ prakṛtaṃ na
                        bādhate ity anayā paribhāṣayā varṇānuvṛttau satyāṃ tanmadhye dvayor dvayor
                        varṇayoḥ saṃjñitvaṃ prāduṣṣyāt | tataś ca acīkhanad ity atrālope
                        samānasyetyādi vacanena laghuni dhātvakṣare sanvadbhāvo na syāt,
                        kakārakhakārayor anena savarṇasaṃjñāyāṃ satyāṃ paro dīrgha iti
                        prāptadīrghasaṃjñakasya khakārasya guroḥ parabhūtatvāt | teṣāṃgrahaṇena
                        viśeṣātidiṣṭaparibhāṣāstīti jñāyate | anyathāsyānarthakyaṃ bhavet | tasmād
                        atra varṇānuvṛttinivṛttaye teṣāṃgrahaṇam iti kecit | khanu avadhāraṇe
                        khātavantaṃ prayuktavān_ iti dhātoś ca hetāv itīn | upadhādīrghaḥ | adyatanī
                        diśridrusrukamikāritāntebhya iti caṇ | ino lopaḥ | iny asamāneti hrasvaḥ |
                        caṇparokṣeti dviva | kavargasya cavarga iti khasya chaḥ | dvitīyacaturthayor
                        iti chasya caḥ | alope samānasyetītvaṃ | dīrgho laghor iti dīrghaḥ | yat tu
                        durgeṇa dvayor hrasvayor dvayor dīrghayoś ca savarṇasaṃjñāsidhyatv ity
                        etadarthaṃ teṣāṃgraham abhidhāyi, tan na manoharam | yady apy evam
                        abhidhīyate tathāpi hrasvavyaktīnāṃ dīrghavyaktīnām evānyonyaṃ savarṇasaṃjñā
                        vyavatiṣṭhate na tu hrasvavyaktīnāṃ dīrghavyaktīnāṃ cānyonyaṃ dvau dvāv ity
                        anena vacanena sanniveśasyāśrayaṇāt | yadi sanniveśo nāśrīyate, tadā yayoḥ
                        kayościd dvayor dvayoḥ saṃjñā syāt | tataś ca, yathā hrasvadīrghayor
                        laukikasāvarṇyābhāve pi vacanāt saṃjñā pravartate | iti ṭīkāyām uktaṃ |
                        tathaivākāre akārāder api savarṇasaṃjñā pravartate | tathā ca samāno varṇaḥ
                        savarṇa ity anvarthatve pi hrasvadīrghayor asamānayor api vacanabalāt
                        savarṇasaṃjñā pravartate iti pañcikāyām uktaṃ | tathā hrasvadvaye
                        dīrghadvaye cāpi kathanaṃ syād iti ||</p>


                    <l style="sūtra" xml:id="KS-1.1.5">
                        <hi rend="rubricated">pūrvo hrasvaḥ</hi> ||</l>


                    <p xml:id="BBP-1.1.5-1" style="stream2">pūrva parvapūraṇe pūrvatīti pūrvaḥ ac |
                        arthavaśād iti prayojanavaśād ity arthaḥ | ṣaṣṭhyantam iti
                        nirdhāraṇaṣaṣṭhyantaṃ sambandhaṣaṣṭhyantaṃ vety arthaḥ | atha dvau dvāv ity
                        anuvṛttisāmarthyād bahavaḥ saṃjñinaḥ pratīyante ity agṛhītavīpsāko 'pi
                        pūrvaśabdo vīpsāyāṃ gamayatīty ata āha, yo yaḥ pūrvaḥ sa hrasvasaṃjño
                        bhavati |</p>

                    <p xml:id="BBP-1.1.5-2" style="stream2">nanu yacchabde ced vīpsā, tarhi
                        tacchabde 'pi vīpsayā bhavitavyam | tataḥ sa sa hrasvasaṃjño bhavatīti
                        vaktuṃ yujyate tat katham etad iti cet, ucyate | tacchabde vīpsā prāmāṇikair
                        nādriyate | tathā ca dṛśyate
                        <lg type="quote">
                            <l>kalyāṇānāṃ tvam iha mahatām īśiṣe tvaṃ vidhatse </l>
                            <l>puṇyaṃ lakṣmīm atha mayi dṛśaṃ dehi deva prasīda |</l>
                            <l>yad yat pāpaṃ pratijahi jagannātha namrasya tan me</l>
                            <l>bhadraṃ bhadraṃ vitara bhagavan bhūyase maṅgalāya ||</l>
                        </lg>
                         uktaṃ ca cintāmaṇikāreṇa vīpsā ca yatpade na tu tatpade 'pi virūpasthitayor
                        api tatpadena parāmarśād buddhisthavācakatvād iti na vyutpattivirodha iti |
                        kvacit pustake sa sa hrasvasaṃjño bhavati iti pāṭho dṛśyate |</p>

                    <p xml:id="BBP-1.1.5-3" style="stream2">he ambda iti | ambāśabdaḥ heśabdaḥ
                        pūrvaḥ | tasmāt sipratyayaḥ | tasyāvyayāś ceti luk | prathamaikavacanaṃ si |
                        hrasvo mbārthānām iti hrasvaḥ | hrasvanadīti silopaḥ |</p>

                    <p xml:id="BBP-1.1.5-4" style="stream2">nanu ḷkārasya hrasvasaṃjñāyāṃ kiṃ phalam
                        | ucyate | gasḷṃmanya ity atra makārāgamaḥ | anyathā katham atra hrasvāruṣor
                        mo 'nta iti makārāgamaḥ syāt | yat tu ṭīkāyāṃ ḷkārasya hrasvasaṃjñāphalaṃ
                        hekḷ ity evaṃ vivakṣayā hrasvanadīsilopa uktas tad asamīcīnam |
                        ṛkāragrahaṇena ḷkārasya grahaṇāt ghuṭi cety anenārādeśaḥ pravartate iti
                        |</p>

                    <p xml:id="BBP-1.1.5-5" style="stream2">nanv iha pūrvasya laghusaṃjñayāpi
                        vyavahāro dṛśyate | sa katham ity āha, arthavaśād iti | hrasvaśabdasya yo
                        'rtho laghur ity etadrūpas tasya vaśa āyattatvaṃ tasmād ity arthaḥ | kvacid
                        iti kvacin mate kvacit pradeśe vety arthaḥ | svamate tu hrasva iti
                        pūrvācāryasaṃjñāparigraheṇa laghur iti saṃjñāntaraṃ dyotyate | yat tu
                        durgeṇa laghunā kālena pūrvasyoccāraṇāl laghuvyapadeśaḥ siddha iti kathitaṃ
                        tan na manoharam | yady evam abhidhīyate, tadā hrasvakāloccāraṇayogād
                        dhrasvasaṃjñāpi sidhyatīty etat sūttraṃ na kartavyaṃ syād iti | tasmāt
                        pūrvoktayuktyā laghusaṃjñāvyavahārāya saṅgrāhyā asyāphalam acīkḷpad ity atra
                        sanvadbhāvaḥ | ḷkārasya laghutvābhāve sanvadbhāvo na bhavet |</p>

                    <p xml:id="BBP-1.1.5-6" style="stream2">kaścid āha, uktibādhayā
                        pūrvasyopalabdhir bhavatīti pūrvagrahaṇaṃ sukhārtham | kecit tu dvau dvāv
                        ity asyaivānuvṛttyarthaṃ pūrvagrahaṇam ācakhyuḥ | anyathā prakṛtānāṃ
                        samānānām evānuvṛttau satyām apekṣayā pūrvatvanaiyatyaṃ na bhavet | tan no
                        manoharam | samānānuvṛttipakṣe savarṇasaṃjñāyāḥ prāg idaṃ sūtradvayaṃ kuryāt
                        | tathā daśa samānāḥ hrasvaḥ paro dīrghaḥ || </p>



                    <l style="sūtra" xml:id="KS-1.1.6">
                        <hi rend="rubricated">paro dīrghaḥ svaraḥ </hi> ||</l>

                    <p xml:id="BBP-1.1.6-1" style="stream2">prū pālanapūraṇayoḥ pipartīti pacāditvād
                        ac | nāmyantayor iti guṇaḥ | arthavaśād iti prayojanavaśāt | prayojanaṃ ca
                        sandhyakṣarāṇāṃ dīrghatvasiddhiḥ | paraśabdo 'trānyārtho na tu
                        deśaviśeṣavṛttir ity āha, hrasvād anya iti | vṛkṣāṇām ityādi ām | āmi ca nur
                        iti nuḥ | dīrgham āmi sanāv iti dīrghaḥ | parjanyavallakṣaṇapravṛttyeti |
                        yathā meghasya jalena rikte pūrṇe ca pradeśe 'bhivarṣaṇāya pravṛttis tathā
                        sūttrāṇām anekakāryārthaṃ pravṛttir ity arthaḥ |</p>

                    <p xml:id="BBP-1.1.6-2" style="stream2">nanu sandhyakṣarāṇāṃ dīrghābhāve kim
                        aniṣṭam āpadyetety ata āha, asati hīti | hiśabdo yasmādarthe niścaye vā |
                        atiri iti | kulam iti śeṣaḥ | rāyam atikrāntam iti vigrahaḥ | atinu | jalam
                        iti śeṣaḥ | nāvo 'tikrāntam iti | hrasvavat sthānasāvarṇyād iti | yathā
                        atirītyādau | e ai kaṇṭhyatālavyau | o au kaṇṭhyoṣṭhyāv ity aikārasya
                        tālavyatvād ikāraḥ | aukārasyauṣṭhyatvād ukāro hrasvo bhavati | tathā rave
                        raśmir ityādau ro re lopam ity anena dīrgho yathākramaṃ dvayor īkāro dvayor
                        ūkāraś ca prasajyeyātām ity arthaḥ | yathā sandhyakṣarāṇāṃ paro dīrghaḥ
                        svara iti | atiri atinu ityādau edotau tālavyauṣṭhabhāgayor bhūyastvād ikāra
                        ukārāv eva hrasvau bhavataḥ | na tu kaṇṭhyo 'kāraḥ, tadbhāgasyālpatvāt |
                        rāyam atikrāntam atiri kulaṃ | nāvam atikrāntam atinu jalam iti vigrahaḥ |
                        svaro hrasva iti hrasvaḥ |</p>

                    <p xml:id="BBP-1.1.6-3" style="stream2">
                        <lg type="quote">
                            <l>aṣṭau sthānāni varṇānām uraḥ kaṇṭhaḥ śiras tathā |</l>
                            <l>jihvāmūlaṃ ca dantāś ca nāsikoṣṭhau ca tālu ca ||</l>
                        </lg>
                         akuhavisarjanīyāḥ kaṇṭhyāḥ | icuyaśās tālavyāḥ | ṛṭuraṣā mūrdhanyāḥ |
                        ḷtulasā dantyāḥ | upūpadhmānīyāḥ oṣṭhyāḥ | e ai kaṇṭhyatālavyau | o au
                        kaṇṭhyoṣṭhyau | vakāro dantyaḥ | anusvāra<pc> </pc>yamā nāsikyāḥ |
                        jihvāmūlīyo jihvāmūlīyaḥ | tatsājātyād iti | samānajātir yasya sa sajātis
                        tasya bhāvaḥ sājātyaṃ | tena kaṇṭhyatvena sājātyaṃ tasmāt | bhūyaseti |
                        avayavenety arthaḥ | tālavyoṣṭhyeti | tāluni bhavaḥ tālavyaḥ | digāditvād
                        yaḥ | adhyardhamātreti | adhikam ardhaṃ yasyāḥ sā adhyardhā sā cāsau mātreti
                        |</p>

                    <p xml:id="BBP-1.1.6-4" style="stream2">tathā rāyam icchatīti | tathāśabdaḥ
                        samuccaye | tathā te cchātrā iti | tatheti sandhyakṣarāṇāṃ dīrghatve kṛte
                        ity arthaḥ |</p>

                    <p xml:id="BBP-1.1.6-5" style="stream2">ihāpy arthagrahaṇād iti | dīrghaśabasya
                        yo 'rtho gurutvarūpas tasya grahaṇaṃ tasmāt | īheti | īkārasya dīrghatve
                        sati gurutvād etad udāharaṇam | tena rakṣeti | tena saṃyoge pare laghor api
                        gurusaṃjñāyāṃ satyām ity arthaḥ | hiṃseti | tṛhihisi hiṃsāyām | ikāro
                        nakārāgamārthaḥ | anidanubandheti jñāpakān nakārāgamaḥ ||</p>


                    <l style="sūtra" xml:id="KS-1.1.7">
                        <hi rend="rubricated">avarṇavarjo nāmī</hi> ||</l>


                    <p xml:id="BBP-1.1.7" style="stream2">vṛjī varjane | svaradeś cetīn | avarṇaṃ
                        varjayitveti karmaṇy aṇ ||</p>


                    <l style="sūtra" xml:id="KS-1.1.8">
                        <hi rend="rubricated">ekārādīni sandhyakṣarāṇi</hi> ||</l>

                    <p xml:id="BB-1.1.8-1" style="stream1">ekāra ādir yeṣāṃ tāni | svarānuvṛttyā
                        catvāry eva varṇāni sandhyakṣarasaṃjñāni bhavanti | e ai o au | prayojanaṃ
                        sandhyakṣarāntānām ityādi | deṅ rakṣaṇe | daip śodhane | do avakhaṇḍane |
                        dātā | aukārasya sandhyakṣarasaṃjñayā āruttare ca vṛddhir iti vṛddhisaṃjñā |
                        aupagavaḥ |</p>

                    <p xml:id="BB-1.1.8-2" style="stream1"> śuklavāsasam ānayety atra
                        yathopalakṣaṇabhūtasyāpi vāsasa ānayanaṃ tadvad ekārasyāpi saṃjñā bhavati |
                        evaṃ gargādirājādiprabhṛtiṣv ādiśabdaparigṛhītānāṃ gargādirājādiśabdānāṃ
                        kāryatvaṃ jñeyam ||</p>


                    <l style="sūtra" xml:id="KS-1.1.9">
                        <hi rend="rubricated"> kādīni vyañjanāni </hi></l>

                    <p xml:id="BBP-1.1.9-1" style="stream2">vyañjante upaskriyante svarā ebhir iti
                        karaṇe yuṭ | tvaṃ hara iti | hṛñ_ haraṇe | harati pāpānīti ac | kṣi kṣaye |
                        gatyarthākarmaketi ktaḥ | niṣṭhāyāṃ ceti dīrghaḥ | kṣer dīrghād iti tasya
                        natvam | yaḥ kṣīṇa ity atra | akuhavisarjanīyaḥ kaṇṭhya iti sthānasāvarṇyāt
                        samānaḥ savarṇa ityādinā dīrghaḥ | na vyañjane svarā ity anena
                        visarjanīyasya vyañjanatvān niṣidhyate | syād ity arthaḥ | yady evaṃ,
                        nāmiparo ram ity asya vaiyarthyaṃ syād iti cen na | tasyeroḥ
                        pravṛttyarthatvāt | yad vaitat kasyacin matam āśrityoktam |</p>

                    <p xml:id="BBP-1.1.9-2" style="stream2"> anusvārasya vyañjanakāryaviśeṣam āha |
                        anusvārasya cetyādi | anyajātīyais svaraiḥ sannikarṣavatāṃ vyañjanānāṃ
                        saṃyogasaṃjñeti hiṃsety atrānusvārasakārasamudāye saṃyoge pare her ikārasya
                        gurutve jāte guroś ca niṣṭhāyāṃ seṭa ity anena akārādeśo bhavatīty arthaḥ |
                        bhinnajātīyair ity asya vivaraṇaṃ svarair iti | anyathā, svarair ity
                        anenaiva gatārthatvād vyarthatvaṃ prasajyetety arthaḥ | athavā, bhinnajātīya
                        eva vyavadhāyako bhavatīti pratipādanārthaṃ bhinnajātīyair iti vacanam |
                        avyavyahitānīti | avidyamānaṃ vyavahitaṃ yeṣām tānīti vigrahaḥ | vyavahitaṃ
                        vyavadhānam antaraṃ varṇaśūnyaḥ kāla ity anarthāntaram | yad vā na
                        vyavahitāni avyavahitānīti kāryam |</p>

                    <p xml:id="BBP-1.1.9-3" style="stream2">pūrvavad iti | yathā pūrvasūtre
                        upalakṣaṇabhūtasya ekārasya saṃjñā, tathātrāpi kakārasyety arthaḥ |
                        kakārasya vyañjanasaṃjñāyā abhāve skoḥ saṃyogādyor ityāder asaṅgatiḥ syād
                        iti bhāvaḥ ||</p>


                    <l style="sūtra" xml:id="KS-1.1.10">
                        <hi rend="rubricated"> te vargāḥ pañca pañcaśaḥ ||</hi></l>

                    <p xml:id="BBP-1.1.10-1" style="stream2">tad_ jaś | tyadādyatvam | jas sarva īm
                        | vṛjeḥ vṛjyante vijātīyebhyaḥ pṛthak kriyanta iti karmaṇi ghañ | guṇaḥ
                        cajoẖ kagāv iti gatvam | pañcan_ jaśo luk | dīrghādikaṃ pūrvavat | pañca
                        pañceti vigrahaḥ | ākhyātāc ca tamādaya iti śas | sa ca vīpsāyāṃ tadantāc
                        cāsmāt sāmānyenotpannasya sipratyayasya avyayāc ceti luk |</p>

                    <p xml:id="BBP-1.1.10-2" style="stream2">nanu pūrvavastuparāmarśitayā
                        tacchabdena kādīni parāmṛśyante tadā tāni vargāḥ iti napuṃsakena nirdeśaḥ
                        syāt | na ca prasiddhārthatvam atra ghaṭate | tat kathaṃ te vargā iti
                        puṃliṅganirdeśa ity ata āha, yan mukhaṃ sa candra itivad iti |
                            yathā<pc> </pc>'ropaṇena yan mukham iti napuṃsakaliṅgena mukhena sa
                        candra ity asya puṃliṅgasya sambandhas tathātrāpīty arthaḥ | yad vā
                        prakrāntaprakramyamānayor liṅgaṃ sarvanāmāni śrūyante iti kādīnīty asya
                        liṅgaṃ vihāya prakramyamānasya vargā ity asya ta ity anena liṅgaṃ gṛhītaṃ
                        yathā, ya ādhāras tad adhikaraṇam ity adoṣaḥ | bhinnaliṅgenāpīti | na
                        kevalam abhinnaliṅgenety aper arthaḥ | yad vā, apiśabdo bhinnakramaḥ
                        sambhāvanārthaḥ | sa cānvaya iti padena sambandhanīyaḥ | tenānvayaḥ
                        sambhavatīty artho bhavati | </p>

                    <p xml:id="BBP-1.1.10-3" style="stream2">nanu kavargo yaṃ cavargo yam
                        ityādivyavahāraḥ kathaṃ siddhyatīty ata āha, prāthamyād iti | svasmin
                        svasmin varge prathamam uktatvād ity arthaḥ | prādhānyāc ceti | prādhānyaṃ
                        caiṣāṃ bahulaprayogadvārā, na tu khachādīnām ity arthaḥ | atha
                        vālpaprāṇatayaiṣāṃ prādhānyaṃ | yad vā caśabdas tv arthaḥ | tenaiṣāṃ
                        prādhānyaṃ katham ity atra hetuḥ prāthamyād iti | yad vā, prāthamyād ity
                        asya vyākhyānaṃ prādhānyād iti |</p>

                    <p xml:id="BBP-1.1.10-4" style="stream2">yanteti | yamu uparame | śvastanī tā |
                        vargye vargānta iti masya naḥ |</p>

                    <p xml:id="BBP-1.1.10-5" style="stream2">nanu kādaya evānantaratvād
                        anuvartiṣyante | tat kiṃ ta iti padena prayojanam | ucyate, viśeṣādiṣṭaḥ
                        prakṛtaṃ na bādhate iti varṇānuvṛttau satyām akārādīnāṃ varṇasaṃjñāsambandhe
                        tvam asi ityādau vargye tadvargapañcamaṃ veti vargapañcame makārasyokārādau
                        jāte niṣṭhaṃ rūpaṃ prasajyeteti tan mā bhūd eṣa doṣa iti ta iti padam | </p>

                    <p xml:id="BBP-1.1.10-6" style="stream2">atha śaso nirdeśe kiṃ prayojanam | yadi
                        śasaṃ na nirdiśet tadā vīpsāyogo na syāt tataḥ pañcānāṃ kādīnām eva
                        varṇasaṃjñā bhaved iti cen na | evaṃ sati vargā iti bahuvacanasya
                        nairarthakyaṃ prasajyeta | bahutve sati hi bahutvavacanam upapadyate | tac
                        ca bahutvaṃ kim apekṣya syāt pañcānām ekavargasaṃjñākaraṇāt | kiñ ca, yadi
                        kādīnām eva pañcānāṃ vargasaṃjñā bhavet tadā pañceti saṃjñāviśeṣaṇaṃ
                        niṣprayojanaṃ bhavet | tataḥ pañca vargāḥ kādīnāṃ pañcānāṃ niṣphalā iti
                        pañcaśabde kādīnāṃ viśeṣaṇabhūte sāmarthyād eva vīpsāyogo vijñāsyata iti
                        śaso nirdeśaḥ kimarthakaḥ | satyam etat | kintu pañca pañceti kṛte sya
                        parigṛhītavīpsākasyaiva kādīnāṃ viśeṣaṇatvam iti kasyacid āśaṅkā syāt |
                        tataś ca pañca saṅkhyāvacchedaḥ saṃjñānāṃ na prāpnuyād evaṃ ca yakārādīnām
                        api pañcānāṃ vargasaṃjñā syād iti tannirāsārthaḥ śaso nirdeśaḥ | durgas tu
                        te vargāḥ pañca pañceti sūtraṃ paṭhati | te pañcāmaṃ vargā iti siddhe
                        vispaṣṭārtham idam ||</p>


                    <l style="sūtra" xml:id="KS-1.1.11"><hi rend="rubricated">vargāṇāṃ
                            prathamadvitīyāś śaṣasāś cāghoṣāḥ ||</hi></l>

                    <p xml:id="BBP-1.1.11-1" style="stream2">dvayoḥ pūraṇo dvitīyaḥ | dves tīyaḥ |
                        ghuṣir_ viśabdane | bhāve ghañ | avidyamāno ghoṣo yeṣāṃ te aghoṣāḥ | lopyā
                        ity arhapratyayanirdeśād vidyamānaśabdasya lopaḥ | ghoṣaś ca kaścid
                        varṇadharma udāttādir ivocyate | yat tu ṭīkāpañcikayoḥ na vidyate ghoṣo
                        dhvanighoṣām ity aghoṣāḥ | īṣadarthe tra nañ | anudarā kanyetivad ity
                        abhihitaṃ tad asamañjasam | saṃvāravivārādivarṇadharmatulyakakṣyatvenāsya
                        ghoṣasya śikṣākārair nirdeśāt |</p>

                    <p xml:id="BBP-1.1.11-2" style="stream2">vargāṇām iti sambandhaṣaṣṭhī, na tu
                        nirdhāraṇe, vargāṇāṃ madhye prathamadvitīyau nirdhāryamāṇau vargāv iti
                        dvivacanaprasaṅgāt | sambandhaṣaṣṭhyāṃ tu kādīnāṃ bahutvād bahuvacanaṃ
                        saṅgacchate | etad evābhipretyāha, vargāṇāṃ ye iti | tathā śaṣasāś ceti |
                        tathāśabdaḥ sādṛśye yathā prathamadvitīyāḥ aghoṣasaṃjñās tathā śaṣasāś cety
                        arthaḥ |</p>

                    <p xml:id="BBP-1.1.11-3" style="stream2">dṛṣatkalpeti | īṣadasamāptā dṛṣat |
                        dṛṣatkalpā | ākhyātāc ca tamādaya iti kalpap | aghoṣe prathama iti dasya taḥ
                        | iccheti nipātyate | iṣe śaḥ | guṇābhāvaḥ | chatvaṃ ca | tena dvirbhāve
                        aghoṣe prathama iti chasya caḥ | samid_ su | dasya taḥ |</p>

                    <p xml:id="BBP-1.1.11-4" style="stream2">vargāṇām ādyau varṇau śaṣasāś cāghoṣā
                        iti siddhe yat prathamadvitīyagrahaṇaṃ karoti, tat prathamadvitīyādayo
                        vargāṇām eva dharmā iti jñāpayati | vargaprathamā iti siddhe yadvargāṇām eva
                        nirdeśaḥ kṛtas tatsthāne ntaratama ity astīti jñāpayati | anyathā tasya
                        nairarthakyaṃ bhavet | yady api śaṣasaprathamadvitīyā vargāṇām iti kṛte
                        sādhyaṃ sidhyati | tathāpi saṃjñināṃ bhedena nirdeśo
                        vispaṣṭābhāvanirāsārthaḥ | vargāṇām iti tu sukhārthaṃ pūrvasūtrād
                        anuvartamānasya vargagrahaṇasyehārthavaśāt ṣaṣṭhyantatayāvagamāt ||</p>


                    <l style="sūtra" xml:id="KS-1.1.12"><hi rend="rubricated">ghoṣavanto 'nye
                            ||</hi></l>

                    <p xml:id="BBP-1.1.12-1" style="stream2">ghoṣo vidyate yeṣām iti | tad asyāstīti
                        mantvādyā iti saṃsaṅge vantuḥ | yat tu pañcikādau atiśāyane vantur uktas tan
                        na ghaṭate, saṃsaṅga eva vantor ucitatvāt | yathā rūpavān paṭa iti ghoṣo hi
                        varṇadharmaḥ | anyaśabdāj jas | jas sarva īm | anuvāde rthaprakāśasya
                        vidyamānatvāt saṃjñinaḥ paratve 'pi doṣo nāsti, yathā, ayaṃ gaur gaur ayam
                        iti | </p>

                    <p xml:id="BBP-1.1.12-2" style="stream2">pañcamyantam iti pañcamībahuvacanāntam
                        ity arthaḥ | anyaśabdasyāvadhisāpekṣakatve sati vargaprathamāḥ padāntā ity
                        atra svaragrahaṇasya vaiyarthyaprasaṅgāt svarāṇām avadhitvaṃ nāstīty
                        anantaratvād avāptavyañjanasaṃjñikāṇām aghoṣāṇām evāvadhitvaṃ yuktam ity
                        āha, aghoṣebhyo ye 'nye vyañjanasaṃjñakā varṇā iti | vṛkṣābhyām iti | akāro
                        dīrgham iti dīrghaḥ |</p>

                    <p xml:id="BBP-1.1.12-3" style="stream2">nanu yady aghoṣavyatiriktānāṃ
                        vyañjanānām iyaṃ saṃjñā, tadā visarjanīyasyāpi bhaviṣyatīti nety āha,
                        visarjanīyasyeti | nanv evaṃ sati kim aniṣṭaṃ syād ity ata āha, yadi syād
                        iti | evaṃ sati varṇasamāmnāyā iti vidadhyād ity arthaḥ | nanu sakārasthāne
                        visargasya kṛtatvāt sthānivadbhāvena sakārasyāghoṣatvād eva neyaṃ
                        ghoṣavatsaṃjñā bhaviṣyatīti kimarthaṃ jñāpakāśrayaṇam iti cen na |
                        sthānivadbhāvasyātrānuktatvāt | avarṇavidhāv iti niṣedhāt | sakāraṃ varṇam
                        āśritya hi visarjanīyalakṣaṇasya vidheḥ kriyamāṇatvād varṇavidhitvam |</p>

                    <p xml:id="BBP-1.1.12-4" style="stream2">jihvāmūlīyopadhmānīyayor neyaṃ saṃjñety
                        āha, jihvāmūlīyetyādi | anayoḥ parāśritatvena bahiraṅgatvam iti
                        ghoṣavatsaṃjñā nāsti | anyathā, kathaṃ yaẖ karoti sa kartā 'paḫ piba ityādau
                        dīrghābhāvaḥ syād ity arthaḥ | asiddham ityādi | prakṛteḥ pūrvam antaraṅgaṃ
                        prakṛteḥ paraṃ bahiraṅgam ity antaraṅge dīrghe kartavye bahiraṅgaṃ
                        jihvāmūlīyādikṛtam apy asiddham akṛtavad ity arthaḥ | atha vā
                        jihvāmūlīyopadhmānīyayor varṇasamāmnāye pāṭhābhāvād varṇatvaṃ nāstīti tayor
                        ghoṣavatsaṃjñā na bhavatīti | ata eva vṛttikṛtā vyañjanasaṃjñakā varṇā ity
                        uktam | varṇasthānitayā tv anayor varṇavyapadeśo gauṇaḥ | </p>

                    <p xml:id="BBP-1.1.12-5" style="stream2">athānusvārasya ghoṣavadvyapadeśe
                        prayojanābhāvān neyaṃ saṃjñety āha, anusvārasya cetyādi | prayojanābhāvam
                        eva prakaṭayati na hītyādi vastutaḥ | anyagrahaṇaṃ sukhārtham | na
                        cānantarāṇām aghoṣāṇām evaiṣā saṃjñā syād iti vācyam | pṛthag yogārambhāt |
                        aghoṣaghoṣavatsaṃjñayoś caikavarṇaviṣayatvena viruddhatvāt | svarāṇāṃ cāpy
                        eṣā saṃjñā na bhavati, aprastutatvāt || </p>

                    <l style="sūtra" xml:id="KS-1.1.13">|| <hi rend="rubricated">anunāsikā
                            ṅañaṇanamāḥ ||</hi></l>

                </div>
                <!-- end of Pāda 1 -->
            </div>
        </body>
    </text>
</TEI>
